Vaig de no-res aquest vers fent:
no m'hi contemplo, ni altra gent,
no diu jovent, ni d'amor sent
el devessall.
Quan l'he trobat, jo era dorment
dalt d'un cavall.

No sé pas l'hora que em véu nat,
no sóc alegre ni entristat,
no sóc feréstec ni ensucrat.
En alta vall,
de nit vaig ser ben fetillat
damunt davall.

Potser dormia i no ho sabí,
si era despert, no ho coneguí.
Del cor, que un dol em migpartí,
resta un penjall.
Però no en servo, us ho puc dir,
cap esgarrall.

Temo morir, car sóc malalt.
Ho diuen tots i és el que em val.
Reclamo metge curial.
Mal agafall!
Si ell em guareix, serà com cal,
si no, brivall.

Tinc una amiga, sóc cortès.
Mai no la viu ni m'ha fet res
que em doni goig o em sigui pes.
No n'he treball
car cap normand hi ha ni francès
pel meu fogall.

Mai no la viu, i l'amo fort.
No m'ha fet bé ni m'ha fet tort;
quan no la veig, visc en deport.
Em jugo un gall
que altres més belles dins el cor
em fan estrall.

—-

A la fontana del verger,
on l'herba té un verd rialler
a l'ombra d'un arbre fruiter,
amb blanques flors d'adorn joiós
i ocells sonant llur cant primer,
sola i marrida, trobada he
la qui refusa el meu deport.

És noia noble d'un castell,
té el cos galà, blanca la pell;
i quan creguí que tant d'ocell,
la primavera i les verdors,
i si li deia cap mot bell,
li donaria goig novell,
de sobte muda en desconhort.

Els plors que vessa amargants són,
mentre sospira amb dol pregon.
«Jesús», diu ella, «rei del món,
per vós em fiblen els dolors,
car befa us fan que a mi em confon.
Els millors us toldran l'afront,
que a vós us plau aital conhort.

Amb vós se'n va, tot enardit,
el meu amic, noble i garrit;
i ací em roman el cor ferit,
desigs sovint, i les tristors.
Sigui per sempre maleït
el rei Lluís que l'ha escollit
i així m'enfonsa un clau al cor!»

Quan vaig sentir aquest lamentar,
hi vaig fer cap vora el riu clar.
«Bella», vaig dir-li, «tant plorar
malmet la cara i les colors.
No us heu pas de desesperar
que aquell qui fa els boscos brostar
prou pot donar-vos millor sort».

«Senyor», féu ella, «ho crec així.
Déu tindrà pietat de mi
a l'altre món, sense finir,
com de tants altres pecadors;
però ara em pren qui em fa gaudir,
que no m'en resta ni un bocí
car m'és tan lluny com si fos mort.»

—-

Quan veig l'alosa aletejar
joiosa al raig matinador,
com defalleix i es deixa anar,
que el cor li vessa de dolçor,
tan gran enveja m'ha copsat
d'aquell ocell que veig joiós,
que em meravell que el cor, dardat
pel gran desig, no en resti fos.

Ai las, que poc que sé d'amar,
tant que me'n creia sabedor!
Perquè d'amar no em puc estar
la qui no sap raó d'amor.
Roba el meu cor, que és furt malvat,
i el cor del món i el seu, tots dos,
i fuig, deixant-me, en soledat,
desigs ardents, cor anhelós.

Senyor de mi no só d'ençà
d'aquell instant enfollidor
que em va deixar sos ulls mirar,
mirall plaent de gran claror.
Oh mirall, des que m'hi he guaitat,
m'he mort endintre sospirós,
car ensinsant-m'hi, m'hi he ofegat,
així en la font Narcís formós.

Dames que em feu desesperar
ja no em tindreu per defensor,
que si us solia perdonar
ara heu perdut el meu favor.
Veig que cap dama no m'ha aidat
davant la qui em forneix dolors,
car totes sou en falsedat
iguals a infondre les llangors.

La meva dama advera pla
que és dona, cimbell traïdor;
oblida el que ha de desitjar
i fa allò que és ofenedor.
Caigut avall, só malfadat
com foll que es llança als xucladors.
De massa enlaire que he pujat
ara em fereix un fat irós.

De pietat ja no n'hi ha
- jo mai no en fui coneixedor -,
car qui l'hauria de servar
no en té pas gens. Qui en té, Senyor?
Oh, quina estranya crueltat,
deixar que em mori, dolençós,
orbat de bé i de pietat,
sense l'ajut d'ella, amorós!

Puix que no em val plorar o pregar
ni el dret que tinc pel meu dolor,
i el meu amor és ben en va,
ja no li faig cap més llaor.
M'allunyo d'ella, ja he finat,
m'ha mort i marxo malmirrós
no sé pas on, exiliat
de sa volença, entre foscors.

Tristany, si res no us he donat,
és perquè fujo, corcuitós,
d'amor i joia bandejat,
deixant el cant, a exili ombrós.

—-

Cançoneta lleu i blana,
lleugereta, sense ufana,
faré jo d'un cert marquès,
traïdor de Mataplana,
que de mil fraus porta el pes.
Ai marquès, marquès, marquès,
de mil fraus porteu el pes.

Oh, ben hagen les llosetes
de Melgurs, de viltat netes,
on perdéreu, de dents, tres.
En les llosetes, pobretes,
tampoc no s'hi coneix res.
Ai marquès, marquès, marquès,
de mil fraus porteu el pes.

El braç no us val ni una figa,
que apar cabiró de biga,
arronsat sota l'arnès.
Potser, si el punxa una ortiga,
el podríeu posar estès.
Ai marquès, marquès, marquès,
de mil fraus porteu el pes.

Marquès, qui de vós es fia,
si cerca amor, té falsia,
si bon goig, poc resta il.lès.
El qui amb vós ha anat de dia,
a la nit ja no us ha admès.
Ai marquès, marquès, marquès,
de mil fraus porteu el pes.

De fer amb vós la migdiada
no es vana persona nada
que anheli costum cortès,
si no es posa, alliçonada,
calces de cuir cordovès.
Ai marquès, marquès, marquès,
de mil fraus porteu el pes.


—-

Ara no conec raó
de què ens poguem revestir,
si el bon Déu volem servir.
Per nostra salvació
volgué passió sofrir.
El sepulcre hem perdut primerament
i ara veiem que Espanya es va perdent.
No anar a Orient fou clara traïció,
mes aquí no hem de témer mar ni vent.
Quina altres mals hem de sofrir pitjors?
Ha de tornar a morir Déu amorós?

D'Ell mateix va fer-nos do
quan els pecats va delir
i molt hem de beneir
la nostra redempció.
Doncs qui vol viure en morir
que lliuri a Déu sa vida encontinent,
com Ell ho féu, morint liberalment.
Sabem que hem de morir, però com, no.
Ai, que a tort viu, el qui temor no sent!
De viure molt, tothom és cobejós,
però morir per Déu fa l'home honrós.

Vegeu de quina faisó
la gent erra el seu camí:
el cos, que si vol fugir
de la mort, no té perdó,
tothom vol salvar i servir.
De l'esperit no tenim mirament
bé que podem salvar-lo de turment.
Que pensi cadascú si és desraó
i així desitjarà el departiment.
Que no temi pobresa el pietós.
Sols que comenci, Déu és generós.

Si hi ha bona intenció,
armes prou podrà tenir,
que Déu el pot proveir
o el nostre rei d'Aragó.
Aquest rei no ha de jaquir
cap bon guerrer que lluita amb cor valent
puix que veiem que empara tanta gent.
Bé cal que a Déu faci estimació,
que l'honrarà a canvi d'honrament.
Ell el coronarà ben gloriós
aquí o al cel, si aquest son desig fos.

Que no faci atenció
el rei de Castella, si
alguns el bescanten, ni
pateixi per la vençó.
Que a Déu li ha d'agrair
que per ell cerqui més enaltiment.
El seu valor pujarà d'u a cent
si en endavant vol Déu per companyó,
car Ell no vol sinó agraïment.
Si amb Déu el rei no té el cor orgullós,
mereixerà les més altes llaors.

Prea no desitgem a folla gent.
Com més alts van, cauen més fàcilment.
Construïm amb fidel devoció,
en el valor; qui en fuig prou va caient.
Que tot el que és més noble i valuós
és Déu qui ens ho ha donat, totpoderós.

Bon Aziman, Déu us crida insistent,
car us voldria guanyar bellament.
Us manté honrat, i n'he fruïció.
No espereu pas que Ell canviï d'intent,
ans feu-ho vós; que d'un bé en traurà cent,
l'humil; el qui no ho és caurà forçós.


—-

En mon cant franc i joiós
mant mot deixo afaiçonat,
i esdevé més ver, més cert,
quan el tinc polit amb llima;
car l'Amor allisa i daura
tot cantar que ella em promou
pels alts mèrits que governa.

Jo m'acendro, cobejós
de la més fina beutat
del món, ho dic cor obert.
Sóc seu, dels peus a la cima,
i si freda alena l'aura,
l'amor que en el cor em plou
quina escalfor que hi interna!

Mil llums de cera, frisós,
i mil misses he ofrenat
perquè Déu em dóni encert
davant qui no val esgrima.
I quan veig sa trena saura
i el seu cos airívol, prou
l'am més que qui em des Lucerna.

Tant l'am de bon cor, zelós,
que tem perdre-la aviat
si per amor, res es perd.
Son cor amb el cel intima
mentre el meu a baix s'instaura.
És usura amb què ella em nou
car en té obrador i taverna.

Si de Roma hagués, sobtós,
l'imperi, i la dignitat
del Papa, ho hauria ofert
a qui el meu cor tant estima.
I si el delit no em restaura
amb un bes, ans de l'any nou,
m'occeix, mes té pena eterna.

Tot i el pes de mes llangors,
d'amar-la amb fe no he cessat
mal que ella em deixa en desert,
i així lligo mots amb rima.
Sofreixo més que el qui llaura:
com jo amant, no val ni un sou
qui a Monclí amà Audierna.

Sóc Arnaut, que amassa l'aura,
caça llebres amb el bou
i amb la mar s'engalaverna.


—-

Si tots els dols, els plors i els marriments,
i les dolors, i el desconsol, i el mal
que hi ha en el nostre món de falliments,
hom aplegués, farien curt cabal
davant la mort del jove rei anglès
que deixa el mèrit amb acerbs dolors,
el segle, afeixugat i tenebrós,
orbat de joia, ple de tristor i ira.

Colpits, sofrents i plens de marriments,
són ara el soldader servicial,
els trobadors i els joglars complaents.
Ai las, la Mort és un guerrer mortal
que els ha furtat el jove rei anglès!
Ell feia semblar avar el generós.
Per a aquest desconhort, tan turmentós,
mai no hi haurà en el món prou plors ni ira.

Oh Mort cruel, plena de marriments,
bé et pots vanar que el cavaller més alt,
tu ens has robat. I eren ben seus els béns
i el bell valor que a un gran senyor li cal,
que era el més noble, el jove rei anglès!
Oh, si plagués a Déu que vivent fos
i que morissin tots els ofensors,
en comptes d'ell, que als bons desvetllen ira!

Si d'aquest segle, ple de marriments,
l'amor en fuig, cap joia ja no em val,
car tot el que conté no m'atreu gens.
L'avui fa espant, tot jorn és deslleial.
Feu-ne mirall, del jove rei anglès,
que era del món l'home més coratjós!
Se n'és anat, el seu cos amorós,
per què ara regnen desconcert i ira.

Al qui, mogut pels nostres marriments,
ens lleva el sofriment perpetual
i passió sofrí de grans turments,
li demanem, car és perdó eternal,
que mercè atorgui al jove rei anglès.
Si així li plau, el mantindrà joiós
al bell costat dels cavallers millors
allà on jamai no hi ha dolor ni ira.


—-

Si tots els dols, els plors i els marriments,
i les dolors, i el desconsol, i el mal
que hi ha en el nostre món de falliments,
hom aplegués, farien curt cabal
davant la mort del jove rei anglès
que deixa el mèrit amb acerbs dolors,
el segle, afeixugat i tenebrós,
orbat de joia, ple de tristor i ira.

Colpits, sofrents i plens de marriments,
són ara el soldader servicial,
els trobadors i els joglars complaents.
Ai las, la Mort és un guerrer mortal
que els ha furtat el jove rei anglès!
Ell feia semblar avar el generós.
Per a aquest desconhort, tan turmentós,
mai no hi haurà en el món prou plors ni ira.

Oh Mort cruel, plena de marriments,
bé et pots vanar que el cavaller més alt,
tu ens has robat. I eren ben seus els béns
i el bell valor que a un gran senyor li cal,
que era el més noble, el jove rei anglès!
Oh, si plagués a Déu que vivent fos
i que morissin tots els ofensors,
en comptes d'ell, que als bons desvetllen ira!

Si d'aquest segle, ple de marriments,
l'amor en fuig, cap joia ja no em val,
car tot el que conté no m'atreu gens.
L'avui fa espant, tot jorn és deslleial.
Feu-ne mirall, del jove rei anglès,
que era del món l'home més coratjós!
Se n'és anat, el seu cos amorós,
per què ara regnen desconcert i ira.

Al qui, mogut pels nostres marriments,
ens lleva el sofriment perpetual
i passió sofrí de grans turments,
li demanem, car és perdó eternal,
que mercè atorgui al jove rei anglès.
Si així li plau, el mantindrà joiós
al bell costat dels cavallers millors
allà on jamai no hi ha dolor ni ira.


—-

Tinc un desfici, ai, inclement,
pel cavaller que m'ha servit.
Massa l'he amat, m'ha malferit,
vull que tothom en tingui esment.
Ara veig que sóc traïda
car no li he dat el meu amor.
Per ell jo visc en plany i enyor
en llit o quan vaig vestida.

Voldria haver-lo avarament
entre mos braços nu una nit.
Feliç seria en el meu llit
si jo li fos coixí plaent.
Més que Blancaflor, ferida
per Floris, cerco el seu favor,
car jo li ofreno cor i amor,
el seny, els ulls i la vida.

Oh bell amic ple de dolçors!
Quan us trindré vora el meu cor?
Si amb vós jagués, quin bell deport!
Quin bes, el meu, més amorós!
Sapigueu que goig hauria
si us tingués en lloc del marit
sols que em juréssiu, penedit,
de fer ço que jo voldria.


—-

Amb l'alè aspiro a bastança,
ple de bella complaença
l'aire que ve de Provença.
Si d'allà me'n fan lloança,
jo l'escolto somrient
i per un mot, en vull cent,
car que en parlin bé m'agrada.

D'estimar-la mai no es cansa
el qui va del Roine a Vença.
La tanca el mar i Durença
i hi regna fina alegrança.
Mon cor vivia plaent
entre aquella franca gent
i amb midons, que n'és la fada.

Si d'ella fem recordança,
a témer res hom no pensa
perquè el goig sempre hi comença.
I aquell qui a enaltir-la es llança,
per bé que en digui, no ment,
que és la més benmereixent
que en tota la terra és nada.

Si canto i visc en gaubança,
si res valc o he prevalença,
n'és tota la mereixença
del seu juí i ensenyança.
Que si faig res escaient
o tinc un bon pensament,
del seu si ve l'abrivada.

—-

S'allarga el dia en tendre excés,
les flors esclaten pels vergers
i els ocells coregen llurs rims
pels bardissars, que feia ombrers
el fred; mes ara pels alts cims
i entre les flors i els branquells prims,
piulen en gaia volior.

I jo m'enjoio amb tal clamor
car tinc al cor un goig d'amor,
de què un desig molt dolç ha eixit.
Fix com la serp al sicomor,
no me'l traurà el malreeixit.
Tot altre goig esdevé oblit
davant l'amor que, ai las, no em val.

Des que menjava el fruit fatal,
Adam, de què ens perdura el mal,
més bella no n'ha fet el Crist:
cos preciós, dels ulls regal,
blanc i fi, com mai no s'ha vist ...
Tan bella és, que en resto trist,
car ella en mi no para esment.

Poc que jo vull fer-me'n absent,
que mai l'amor que ara m'encén
pugui fer via a altres destins,
car, a cops, tal deseiximent
fa que s'escampi fora i dins.
L'amor cobreix els meus camins
talment és ric de flors l'hisop.

I estimo tant que més d'un cop
tinc por que la mort m'és a prop.
Prou l'Amor vull, prô m'és hostil,
i això em lacera a tot estrop.
El foc que em crema és tal, que el Nil
l'extingiria igual que un fil
aguantaria un tron d'honor.

Mes jo tot sol mantinc l'ardor
del meu amor, ric de temor,
de fins desigs, d'angoixa greu,
i m'engrogueixo de color.
Prô si fos vell i volgués Déu
que ella em veiés blanc com la neu,
no em sentiria ni un lament.

Perquè midons torna valent
el desvalgut i el malcontent.
Que tal qui és franc, d'humor tranquil,
si no estimés dama avinent
per tothom fóra esquiu o vil.
D'on amb qui és digne sóc humil
i uso d'orgull amb el dolent.

Joglar, mal que ja és lluny l'abril,
vés als amics, parla-hi gentil,
més amb Raimon, baró excel.lent.

Que el mal m'és un plaer subtil,
i l'escàs bé, dolç nodriment.


—-

S'allarga el dia en tendre excés,
les flors esclaten pels vergers
i els ocells coregen llurs rims
pels bardissars, que feia ombrers
el fred; mes ara pels alts cims
i entre les flors i els branquells prims,
piulen en gaia volior.

I jo m'enjoio amb tal clamor
car tinc al cor un goig d'amor,
de què un desig molt dolç ha eixit.
Fix com la serp al sicomor,
no me'l traurà el malreeixit.
Tot altre goig esdevé oblit
davant l'amor que, ai las, no em val.

Des que menjava el fruit fatal,
Adam, de què ens perdura el mal,
més bella no n'ha fet el Crist:
cos preciós, dels ulls regal,
blanc i fi, com mai no s'ha vist ...
Tan bella és, que en resto trist,
car ella en mi no para esment.

Poc que jo vull fer-me'n absent,
que mai l'amor que ara m'encén
pugui fer via a altres destins,
car, a cops, tal deseiximent
fa que s'escampi fora i dins.
L'amor cobreix els meus camins
talment és ric de flors l'hisop.

I estimo tant que més d'un cop
tinc por que la mort m'és a prop.
Prou l'Amor vull, prô m'és hostil,
i això em lacera a tot estrop.
El foc que em crema és tal, que el Nil
l'extingiria igual que un fil
aguantaria un tron d'honor.

Mes jo tot sol mantinc l'ardor
del meu amor, ric de temor,
de fins desigs, d'angoixa greu,
i m'engrogueixo de color.
Prô si fos vell i volgués Déu
que ella em veiés blanc com la neu,
no em sentiria ni un lament.

Perquè midons torna valent
el desvalgut i el malcontent.
Que tal qui és franc, d'humor tranquil,
si no estimés dama avinent
per tothom fóra esquiu o vil.
D'on amb qui és digne sóc humil
i uso d'orgull amb el dolent.

Joglar, mal que ja és lluny l'abril,
vés als amics, parla-hi gentil,
més amb Raimon, baró excel.lent.

Que el mal m'és un plaer subtil,
i l'escàs bé, dolç nodriment.


—-

Ni el negre corb ni el voltor
flairen tant la carn pudent
com clergue i predicador
flairen on és l'opulent.
Munten llur pla d'amagat
i quan malaltia el bat,
li fan fer donació,
i als parents, un rosegó.

Clergue i francès no han temor
pel mal que fan a la gent,
i usurer i traïdor
pertot regnen igualment;
que amb paranys i falsedat
tot el món han trasbalsat.
Així els ordes fan saó
car saben bé la lliçó.

Saps on para l'abundor
dels enriquits malament?
Vindrà un potent robador
que els ho pren tot prestament.
És la Mort, la que els abat
i en sudari malgirbat
els tramet a mansió
on tot és etern corcó.

Foll, perr què no tens por
de conculcar el manament
de Déu, que és el teu senyor,
i et féu del no-res, vivent?
El qui amb Déu cerca combat
té la truja en el mercat
i en rebrà el mateix guardó
que Judes, vassall felló.

Oh Déu ver, ple de dolçor,
Senyor, sigueu-nos clement!
Preserveu el pecador
de l'infern i el seu turment,
absoleu-lo del pecat
en què viu pres i lligat,
i atorgueu-li el ver perdó
amb vera confessió!


—-

Això és una viadera

No el vulgueu, el fals marit,
Jana delgada!

No el vulgueu, qui ha perjurat,
i és un pec mal ensenyat,
Jana delgada.

No el vulgueu el mal marit,
que és un betzol ensopit,
Jana delgada.

Que és un pec mal ensenyat,
no sigui per vós amat,
Jana delgada.

Que és un betzol ensopit,
que no jegui amb vós al llit,
Jana delgada.

No sigui per vós amat,
més val l'altre, d'amagat,
Jana delgada.

Que no jegui amb vós al llit.
Molt més us hi val l'amic,
Jana delgada.


—-

Són creat e ésser m'és dat
a servir Déu que fos honrat,
e són caüt en mant pecat
e en ira de Déu fui pausat.
Jesús me venc crucificat,
volc que Déus fos per mi amat.

Matí ané querre perdó
a Déu, e pris confessió
ab dolor e contrició.
De caritat, oració,
esperança, devoció,
Déus me fé conservació.

Lo monestir de Miramar
fiu a frares Menors donar
per sarraïns a preïcar.
Enfre la vinya e el fenollar
amor me pres, fé'm Déus amar,
enfre sospirs e plors estar.

Déus Paire, Fill, Déus Espirat,
de qui és Santa Trinitat
tracté com fossen demonstrat.
Déus Fill, del cel és davallat,
de una Verge está nat,
Déu e home, Crist apellat.

Lo món era en damnació;
morí per dar salvació
Jesús, per qui el món creat fo.
Jesús pujà al cel sobre el tro,
venrà a jutjar li mal e el bo:
no valran plors, querre perdó.

Novell saber plors hai atrobat,
pot-n'hom conèixer veritat
e destruir la falsetat:
serraïns seran batejat,
tartres, jueus e mant orat,
per lo saber que Déus m'ha dat.

Pres hai la crots, tramet amors,
a la Dona de pecadors
que d'ella m'aport gran socors.
Mon cor està casa d'amors
e mos ulls fontanes de plors.
Entre gauig estaig e dolors.

Són home vell, paubre, meyspreat,
no hai ajuda d'home nat
e hai trop gran fait emparat.
Grans res hai del món cercat,
mant bon eximpli hai donat:
poc són conegut e amat.

Vull morir en pèlag d'amor.
Per ésser gran no n'hai paor
de mal príncep ne mal pastor.
Tots jorns consir la deshonor
que fan a Dé li gran senyor
qui meten lo món en error.

Prec Déus trameta missatgers
devots, scients e vertaders
a conèixer que Déus home és.
La Verge on Déu hom se fes
e tots los sants d'ella sotmès
prec que en infern no sia mès.

Llaus, honor al major Senyor
al qual tramet la mia amor
que d'ell reeba resplendor.
No són digne de far honor
a Déu, tan fort són pecador,
e són de llibres trobador.

On que vage cuit gran bé far,
e a la fi res no hi puc far,
per què n'hai ira e pesar.
Ab contrició e plorar
vull tant a Déu mercè clamar
que mos llibres vulla exalçar.

Santedat, vida, sanitat,
gauig, me dó Déus e llibertat,
e guard-me de mal e pecat.
A Déu me són tot comanat:
mal esperit ne hom irat
no hagen en mi potestat.

Man Déus als cels e als elements,
plantes e totes res vivents
que no em facen mal ni turments.
Dó'm Déus companyons coneixen'
devots, lleials, humils, tements,
a procurar sos honraments.


—-

Déus consola hom pecador

can li remembra la dolor

que volc sofrir per sa amor.
Mas eu no pusc haver consolament

per ço car veig tan gran deshonrament

far en lo món a Déu per tanta gent.
Qui es pot abstenir de plorar

can veu Déus tam petit amar

per cells qui ell volc tan honrar?
Tots jorns estaig desconsolat

car veig tants hòmens en pecat

qui van a foc perpetuat.
Qui es consola de bon senyor

qui pels seus és en deshonor,

no sap què s'és força d'amor.
Déus consola hom per amar,

per esperar e perdonar,

e consola hom ab donar.
Paciència e pietat,

justícia e lleialtat

consolen hom enutjat.
Cell que es pensa qui és amat

per Déu, si és desconsolat

de sol Déu no es té per pagat.
Cell qui ha Déus en son cos mès,

¿què li cal si perd nulla res

pus que Déus basta a quant és?
No es tany que sia consolat

cell qui està en son pecat

e de Déu és desemparat.

—-

Quan per l'estela en l'albor
e s'aparèllon tuit li flor
que el sol montiplic llur color

d'esperança,
mi vest alegrança
d'una douçor, confiança

que hai en la Dona d'amor;
e adoncs deman confessor,
a tuit m'acús per pecador,

e que ell me man
que reta tot lo dan
que hai donat gran, en pecant,

a cells que estan servidors
de la Regina de valors,
per ço que n'esper tal secors

que a null pecat
no sia obligat,
pus que en sia bé confessat.

—-

Conta'm, vella olivera,
mentre sec alenant sobre la roca,

noves del temps enrera
que escrites veig en ta surenca soca.


Jo vinc a recolzar-me
a tes nuades rels, trist d'enyorança,

perquè vulles tornar-me
dels béns que n'he perdut sols l'esperança.


Ton delicat fullatge,
que sota lo cel blau l'embat oreja,

és de la pau la imatge,
de tots los goigs de la ciutat enveja.


Ta rama verda i blanca
com cabellera d'àngel t'emmantella;

i a ta esqueixada branca
falta pel vent l'arrabassada estella.


Quan jove i vincladissa
creixis sobre el marge de la coma,

xermava ta verdissa
la falç del llaurador fill de Mahoma.


L'àrab i sa mainada
respirant-ne tes folor el maig sortien,

i ta oliva escampada
sos fills, per la tardor, escollien.


Ah, quin dol! Escoltant-ne
del corn aragonès lo toc de guerra,

tallà tos brots, donant-ne
empriu a l'host de la guanyada terra!


I el jorn de la conquista,
amb llàgrimes del cor senyant sos passos,

sense girar la vista,
sortí amb l'infant més xic estret als braços.


Los cavalls trepitjaren
dins lo solc sarraí les brulles tendres,

i els ferros enfonsaren
de l'alqueria en les calentes cendres.


--


Com reposava, a l'ombra,
deslliurat lo baró dels durs arnesos,

mentre els llebrers sens nombre
jeien al sol assedegats i estesos!


I de son puny volant-ne,
el manyac esparver dalt de tu es posava,

les ungles encreuant-ne,
i els tendres cims dels branquillons vinclava.


--


Quan era una alta ermita
aquest claper de trossejada runa,

lo místic cenobita
aquí s'agenollava al clar de lluna.


Al toc del monestiri,
mans plegades al pit, pregàries deia,

i el cel en son deliri
per lo reixat de ton ombratge veia.


--


Ara aquí el temps enganya
lo pastoret que embadalit s'atura,

i amb flabiol de canya,
gira el ramat que al comellar pastura.


Mentre l'ovella tosa
amb lo clapat anyell entorn apila,

la cabra delitosa
tos tanys novells per rosegar s'enfila.


--


Arbre amic del qui plora,
dosser sagrat d'eternitat serena,

jo et sento grat de l'hora
que m'has aidat a conhortar ma pena.


Tu al cor m'has donat força,
tu apar que em tornes joventut perduda,

com de ta eixuta escorça
la saba n'ix que ton brancatge muda.


Jo moriré i encara
espolsarà el mestral ta negra oliva;

res serà del que és ara;
tu sobre el blau penyal romandràs viva.


—-

Catalunya, pobra mare,
no et sento els glatits del cor!
Qui t'ha vist i qui et veu ara!
Un temps lluitant per l'honor:
avui amb fang a la cara,
cercant només grapats d'or!


—-

Jo só l'esqueix d'un arbre, esponerós ahir,
que als segadors feia ombra a l'hora de la sesta;
mes branques una a una va rompre la tempesta,
i el llamp fins a la terra ma soca mig-partí.

Brots de migrades fulles coronen el bocí
obert i sens entranyes que de la soca resta;
cremar he vist ma llenya; com fumerol de fesa,
al cel he vist anar-se'n la millor part de mi.

I l'amargor de viure xucla ma rel esclava,
i sent brostar les fulles i sent pujar la saba,
i m'aida a esperar l'hora de caure un sol de conhort.

Cada ferida mostra la pèrdua d'una branca:
sens jo, res parlaria de la meitat que em manca;
jo visc sols per plànyer lo que de mi s'és mort.


—-

Faune mutilat,
brollador eixut,
jardí desolat
de ma joventut...

Beneïda l'hora
que m'ha duit aquí.
La font que no vessa, la font que no plora

me fa plorar a mi.
Sembla que era ahir
que dins el misteri de l'ombra florida,

tombats a la molsa,
passàvem les hores millors de la vida.
De l'aigua sentíem la música dolça;
dintre la piscina guaitàvem els peixos,
collíem poncelles, caçàvem bestioles,
i ens féiem esqueixos
muntant a la branca de les atzeroles.


Ningú sap com era
que entre l'esponera
de l'hort senyorívol,
fent-lo més ombrívol,
creixia la rama d'antiga olivera.

Arbre centenari,
amorós pontava la soca torçuda,

perquè sense ajuda
poguéssim pujar-hi.
Al forc de la branca senyora i majora
penjàvem la corda de l'engronsadora,

i, venta qui venta,
folgàvem i réiem fins que la vesprada
la llum esvaïa de l'hora roenta,

de l'hora encantada.

Somni semblaria
el temps que ha volat
de la vida mia,
sense les ferides que al cor ha deixat;
sense les ferides que es tornen a obrir

quan veig que no vessa
ni canta ni plora la font del jardí.
Trenta anys de ma vida volaren depressa,

i encara no manca,
penjat a la branca,
un tros de la corda de l'engronsadora,

com trista penyora,
despulla podrida d'un món esbucat...


Faune mutilat,
brollador eixut,
jardí desolat
de ma joventut.


—-

La Balanguera misteriosa
com una aranya d'art subtil,
buida que buida sa filosa,
de nostra vida treu lo fil.
Com una parca bé cavil.la
teixint la tela per demà.

La Balanguera fila, fila,
la Balanguera filarà.

Girant l'ullada cap enrera
guaita les ombres de l'avior,
i de la nova primavera
sap on s'amaga la llavor.
Sap que la soca més s'enfila
com més endins pot arrelar.

La Balanguera fila, fila,
la Balanguera filarà.

De tradicions i d'esperances
teix la senyera pel jovent
com qui fa un vel de noviances
amb cabelleres d'or i argent
de la infantesa que s'enfila, de la
vellura que se'n va.

La Balanguera fila, fila,
la Balanguera filarà.


—-

Amic, teixiu aquesta visió de la infantesa...
Ja coneixeu la vila d'ombrívols carrerons,
la rica vall de Sóller, entre serrals estesa,
on totes les vivendes tenen un hort al fons.

Era senyor de casa el somni de la sesta;
la posadera em feia senyal de que emmudís,
posant-se els dits als llavis; una verdor xalesta
pel portaló guaitava com auri paradís.

L'hort m'oferí refugi, capçal la soca blanca
del taronger; en l'herba em vaig tombar; l'eixam
d'insectes, com espurnes, brunzia per la tanca,
i em feia pessigolles al front l'espès herbam.

Eren les verdes tiges profunda columnada;
filtrava, ran de terra, l'esguard per allà endins;
dansaven les corol.les de fulla acarminada,
com baiaderes entre pilars esmaragdins.

Llavores un misteri per mi es va descloure,
torbant la fonda calma del cor adolescent:
entrà una jovenesa amb els cabells a lloure
que un raig de sol feria com nimbe resplendent.

Amagatall cercava per treure's una pua
del cos; a totes bandes girà l'ull inquiet;
s'alçà la falda roja, mostrà la cama nua
que més amunt tenia una blancor de llet.

Mon cor, davant la casta nuesa, va suspendre
son ritme; una calrada bullenta vaig sentir;
l'esglai que sentiria la bergantella tendra
que es creia tota sola, si s'adonés de mi!

I el nin va tornar home... Quin esperit dins una
espina de figuera de moro va saltar
a l'abscondit ivori de l'Eva, tan dejuna
de dar-me el fuit de l'arbre simbòlic a flairar?

Mai més l'he retrobada; i veig com aquell dia,
fa quaranta anys, la nina que no em coneix tampoc,
i el món d'una edat nova, inconscient m'obria,
incendiant la porta sense percebre el foc.

Amic, teixiu aquesta visió de la infantesa,
vos que caceu libèl.lules en la presó del rim,
prenent-les per les ales amb tanta subtilesa
que no se perd ni un àtom del matisat polsim.


—-

Passen tres noies, totes de blanc,
sota una pluja de sol batent,
mans enllaçades, galtes rosades
i cabelleres volant al vent.

Inconegudes ja de llurs mares,
van deleroses qui sap a on;
sembla que estrenin el goig de l'herba
i que refacin el cor del món.
Oh nova glòria, ben tots memòria!
Ulls que llampeguen i boca ardent,
mans enllaçades, galtes rosades
i cabelleres volant al vent!
 
 

--

Al volt de la primavera
que coses no fan brogit!
El vent per les fulles noves,
la nova esperança al pit.
Jo sé una gentil minyona
que mai no té el cor marrit:
li diuen la renouera
pel cant i per l'esclafit.
- Minyona - li diu son pare -,
qui riu no té el seny complit.
- Minyona - li diu sa mare -,
no cap noi va tan ardit.
- Minyona - fa el veïnatge -,
tenim el cap consentit. -
La noia va a la finestra
i es posa damunt l'ampit;
amaga la seva cara
en un claveller florit.
Llavores fa una veueta
igual que un ocell ferit:
- Vingués el que jo voldria,
de dies o bé de nit;
com una ombra el seguiria;
mon pas no fóra sentit.


—-

Hi havia dos amants vora la mar en pena.
Venia la tardor per serres fosquejants.
El vent féu un xiulet saltant per la carena;
amb fullaraca i pols embolcallà els amants.

En imploració van aixecar les mans;
un glacial fuet els afrontà l'esquena;
de polseguera es van trobar la boca plena,
despulles sobre el cos a estil de mendicants.

I van guspirejar llurs ulls d'una ira estranya.
Potser els van maleir la mar i la muntanya.
Tant de bo que la mort o l'oblit els colgués!

En un forc de camins esclataren en blasmes,
i la nit sense estels engolí llurs fantasmes.
Per indrets sense nom no es van veure mai més.


—-

Totes les bruixes d'aquest món perdut
són en el cel bretó, que en desvaria;
l'aigua bruny, delerosa, el punxegut
capell dels cloquerets de Normandia.

París regala deplorablement;
es nega Niça d'aiguarells en doina.
Miles d'esgarrifances d'un moment
punyen Sena, Garona, Rin i Roine.

L'aigua podreix els carrerons malalts;
gargolen per cent becs les catedrals.
La pluja a tot arreu, esbiaixant-se,

veu solament alguna mà que es mou
fregant un vidre de finestra. Plou
a totes les estacions de França.


—-

Llum davant meu, gropada al meu darrera
i déus informes cavalcant pel cel.
Un remolí les branques exaspera
i cauen fulles de color de mel.

L'espai es torç en fluctuant cinglera;
un raig malalt es migra de recel.
Són mar i tros escuma i polseguera,
clotes i balmes desolat bruel.

El riu es torna febre, el vent rancúnia,
el viu d'argent d'un nuvol blanc fa angúnia
i salta arreu l'escabellat atzar,

i en la seva frenètica agonia,
des d'un cim assetjat, adéus envia
intermitents el cremallot solar.


—-

Si cal que encara et vegi, lloc meu i fe primera,
que sigui un dia de tardor i a seny d'estels,
i el llaurador, fet ombra, hagi deixat enrera
la plana ben escrita de versos paral.lels.

I en l'agombol del vespre, que alguna veu molt pura
desgrani la tonada que el meu bressol oí
abans que sense termes i sense afegidura
no negui mes parpelles la nit d'on vaig eixir.


—-

Viuré, si em vaga encar de viure,
supervivent d'un cant remot.

Viuré amb la cella corrugada
contra les ires, contra el llot.

Viuré dreçant-me com un jutge,
només mirant, sense dir mot,

com la paret en el seu sòtol,
com una pedra en el seu clot.


—-

Ara que s'esparraquen les glicines
sota el bes tafaner dels abegots,
i em primmiren amb urc les roses fines,
i el saüquer floreix pels reguerots,

seu amb l'amic la dolça emparaulada
que ja, greument, li ha concedit el cel;
marit de fa ben poc, en la taulada
veu gent guarnida com darrera un vel.

Rostres amics que us acompanyen ara
són només ombres que l'esguard confon.
La tendra mà dolcíssima i avara
al cel t'acosta, si et desprèn del món.


—-

Cap vent no mou el bri d'una esperança,
de cada núvol només cau neguit,
el destí s'enfondeix en malaurança,
potser la nit serà cent anys la nit.

El fat, però, no minva la frisança
pel que tant he volgut i beneït
si ma feblesa diu que ja s'atansa
l'adéu-siau del cos i l'esperit.

Potser ja massa dies he comptat
i en un recolze inconegut m'espera
la fi. Pugui jo caure, incanviat,

tot fent honor, per via dreturera,
amb ulls humits i cor enamorat,
a un esquinçall, en altre temps bandera.


—-

El gran ressol de la deserta via
mos ulls acluca. Mentrestant un home
pica la grava i és la vida seva
que està picant. Festeja la donzella
sota una parra tota empolseïda:
acuita amb son engany el tomb de l'hora.
En veig un de dormint, amb una sàrria
sota del cap: una catxutxa amaga
el son pregon que ja sa diada escurça.
Gent temporal! Jo, l'home de la vila,
de diferent accionat i parla,
provo, parat, el tedi, l'únic filtre
per a allargar la nostra vida inútil.


—-

Senyor que heu alenat dins el meu fang:
ara la meva jovenesa
és com una aigua mesa al forn,
que penetra l'alè subtil del foc,
i bull, i escampa al seu voltant
una amorosa suavitat
que fa de bon estar-hi prop.
Senyor, dins de mi heu posat
la presència viva d'una dona
com l'aigua bombollant dins una argila nova:
dintre meu per primera vegada s'és obrat
el miracle de la paraula que consola:
i els homes se m'atansen
per si de mi els banyés el rou
tebi i alat de la paraula.

Senyor, perquè haveu cridat tan fort
dins aquest fang meu trencadís?
O ens heu posat aquest daler dintre del cor
perquè ens hi turmentem, així
com és el meu turment, que en parlar sento estort
escapar-se'm el baf que m'enfortís
-la presència d'ella vehement-
en un anguniós deslliurament
com deu sé el de l'anima per la mort?
Si sé que el meu fang buit no duraria al foc!
Heu arranjat talment el rompre's dels meus dies?
O és per vessar-m'hi encara nova cosa millor?
Què, si no sou ja Vós, Senyor?


—-

Alt és, Senyô, el rescat de la paraula,
quan eixida tot just de dins l'entranya
pregona del silenci
el silenci mateix vol devorar-la,
talment un déu engendrador fecund,
gelós que la fillada el venci
amb un sol mot, com és la nit vençuda
per una sola estrella que rigui cel amunt.
Jo faig contra ell la lluita braç a braç,
emparpalant el peu i descenyint el llaç
de les mans sarmentoses que estrenyen mon cos las:
i vora el camí, la innocent
paraula nova jeu com un botí vivent.
Fins que el silenci fuig dins l'aire.
Jo prenc entre mes mans la nua criatura,
filla de ma batalla pura;
i ella em frem dins les mans i canta, indiferent
al retorn del silenci, que ara s'és fet un vent
de vol esmunyedís, que a la paüra
irònicament m'invita,
arremorant amb desmesura
vora mon pas les ombres de la nit infinita.
I fujo. I sóc com un que ha guanyat un tresor
i el porta a son casull que s'esbalandra,
i no reposa, perque el fibla
la gelosia del seu or,
fins que una escarrassada tanca triple
el guarda -així un secret a dins un cor.
Una tanca plantada ferma en la roca viva,
pal vora pal, enclòs darrera enclòs,
tal mon treball dels mots i de les lletres:
part de dins, encantada, jeu la paraula viva,
filla de una batalla aspriva;
part de fora, impotent, ronda el silenci.


—-

T'ha enquimerat la gràcia fugitiva
d'un desig i ara ets deserta, oh ment.
Ai soledat sense dolç pensament
i foll traüt sense paraula viva!

Però ¿què hi fa, si dins el teu oblit
la inquietud pregonament perdura?
Encara el goig sobre la carn s'atura,
duent l'anunci d'algun cant no dit.

I ell és el foc sagrat que et perpetua
damunt les cendres del desolament;
no vulguis calma en ton oblit, oh ment,
oh folla que has gosat mirar-te nua.


—-

Tènuement mon cant declina:
els mots son tendres i perfets;
mes, febre viva, tu no hi ets,
tu ja no hi ets, joia divina.

La blava coma ponentina
escondí el flam etern del sol;
mes fins que venci el negre dol
un llarg reflex ens il.lumina.

No per morir, joia divina:
sota l'or tímid d'un estel
jo esperaré el retorn fidel
del cant roent que ara declina.


—-

Que jo no sigui més com un ocell tot sol,

ales esteses sobre un gran riu
per on davallen lentes barques de gent que riu

a l'ombra baixa del tenderol,
i el rai que el muntanyenc mig nu, enyoradís,

mena amb fatiga cap a ciutats
que estrenyen l'aigua lliure entre molls oblidats
d'haver-hi comes verdes amb arbres i ramats

i un cloqueret feliç.

La vida passa, i l'ull no es cansa d'abocar

imatges clares dintre del cor.
... Tot en mi torna somni: nuvolet d'ombra i d'or

que flota i fina lluny de la mà.
Qui endinsa en el seu cor com un minaire avar,

qui de recança ulls clucs es peix,
tenen més que no jo, que estrany a mi mateix
i alt sobre els altres, guaito l'ona incessant com creix

i minva cap al mar.

¿Quin moviment humà pot encara desfer

l'encant, llançar-me sang i sentits
a la presa, que és nostra, afanyada, entre els dits,

o al cant, que d'home a home va i ve?
¿O ha d'ésser mon destí el de l'ocell reial

que un tret, per folga, tomba del cel,
i l'aigua indiferent l'endú, vençut rebel,
cobrint-se amb l'ala inútil els ulls buidats d'anhel,

sense un plany pel seu mal?


—-

Fuges, quan per haver-te
donaríem, en una nit obscura,
l'estel que riu, armat, en un tombant,

i en una mar incerta,
un port daurat de vinyes al voltant,

i en un silenci d'odi, el cant
d'una noia pura.


Ens deixessis almenys,
oh bella altiva, un somni dolç de tu
entre els ulls i la visió infinita

del món! però ens estrenys
amb soledat, presoners de la fita

mirada teva, que l'habita
de lluny, sense tu.


Però si fossis nostra,
si daves - uns instants només - tos braços
al nostre coll, cenyint l'ardent engany

de creure encès ton rostre
per un amor com el que d'any en any

hem après - fet de dolç afany
i de tristos passos;


si te'l lliuràvem - tan
silenciosament atresorat! -
¿quina força immortal ens restaria,

deslligat de l'encant,
per ressorgir damunt la febre impia

i l'animal malenconia
i la soledat?


—-

Súnion! T'evocaré de lluny amb un crit d'alegria,

tu i el teu sol lleial, rei de la mar i del vent:
pel teu record, que em dreça, feliç de sal exaltada,

amb el teu marbre absolut, noble i antic jo com ell.
Temple mutilat, desdenyós de les altres columnes

que en el fons del teu salt, sota l'onada rient,
dormen l'eternitat! Tu vetlles, blanc a l'altura,

pel mariner, que per tu veu ben girat el seu rumb;
per l'embriac del teu nom, que a través de la nua garriga

ve a cercar-te, extrem com la certesa dels déus;
per l'exiliat que entre arbredes fosques t'albira

súbitament, oh precís, oh fantasmal! i coneix
per ta força la força que el salva als cops de fortuna,

ric del que ha donat, i en sa ruïna tan pur.
 
 

--

Per a Pompeu Fabra

Glòria de Salamina vermella en el mar a l'aurora!

Adormits en el vent de Queronea, xiprers!
Esplendor per als ulls o malencònica estampa,

crit d'arribada o foc sota la cendra d'un nom,
llocs! la meva presència amb cor violent us completa,

mots! la meva veu assedegada us fa plens.
Si en el meu cos carnal solament un triomf inefable

va poder-me engendrar contra la nit i el no-res
(entre els braços del pare, oh mare en la llum i en la Gràcia,

pura presa en el pur començament dels meus anys!)
no calia victòria amb humiliació de reialmes

ni importava un ponent buit de la fuga i la sang,
perquè fos deixada en el solc incansable dels segles

la furiosa llavor per al meu ésser civil.
El que fou necessari i bastava, és que uns homes sentissin

com no hi ha fast més dolç que ésse' i gustar-se un mateix;
simplement, subtilment, sabessin com no hi ha inútil

cap esperit, si creix lliure en la seva virtut;
que per podè' esdevení' el que volien llurs déus, en la forma

viva del que eren ja des de l'arrel de llurs morts,
consentissin a fer-se, ells diversos! iguals en els armes,

persuadits per la llei, ells que es dictaven les lleis,
i a la força més forta que estreny o que inunda, oposessin

la raó que es coneix i l'escomesa viril.
Homes que vau mesurar i acomplir accions més que humanes

per merèixer l'orgull d'ésse' i de dir-vos humans,
jo em reconec entre els fills de les vostres sembres il.lustres:

sé que no fórem fets per a un destí bestial.
La llibertat conquerida en l'apassionada recerca

del que és ver i el que és just, i amb sobrepreu de dolor,
ens ensenyàreu que on sigui del món que és salvada, se salva

per al llinatge tot dels qui la volen guanyar;
i que si enlloc és vençuda i la seva llum és coberta

per la tempesta o la nit, tota la terra en sofreix.
Sí, però l'esperança meravellosa traspassa,

crida, més real que la tenebra o l'estel
-ossos decebuts i l'heroica pira en el vespre

desesperat- per a molts sembla d'antuvi una fe;
sols que té menys espera i arrenca de tots els exilis

cap al seu crit, i els batuts van retrobant-se soldats.


—-

Que en el cant sigui baix el bes
i astut el cor en l'abraçada:
el cor vol més, vol en excés,
i en el do rebut es degrada.

Abans dels teus ulls, estimada,
¿hi ha un amor que, dolç, me'ls creés
que me'n fes uns camins d'onada?
¿Uns ulls per l'amor de després?

Dóna't perquè tot recomenci
ordit en perills de silenci,
virginal d'un foc absolut;

com, passant de l'illa inaudita,
qui s'exalta al somni volgut
en la perla ardent que l'imita.


—-

Penso en el cor -i en l'orient
de la perla encara marina;
en el somni que l'endevina
i que l'ull massa ric desment.

Cap triomf no pesa en el vent
i, juntes, al buf que hi declina,
s'esborren l'onada divina
i l'aventura vehement.

¿D'on venim, que no fos tornada?
Com una absurda enamorada,
la vida ens fa plorar el passat.

¿On tornem, que no fos naixença?
Vivim de mort, i no ens és grat;
morim d'amor, i no s'hi pensa.


—-

Tot el que he perdut
que mai no sabré,
tot el que no sé
i que m'ha valgut,

és nu i absolut
sota un vel darrer;
però el cor s'absté,
com si fos virtut.

Exulteu, amants!
¿Somriuríeu, sants,
de l'atroç gaubança,

de tant d'indiscret
temptejar el secret,
de tanta esperança?


—-

El cant em mena, i animals estranys
em volten purs, avesats a servir;
els reconec per fills del meu destí,
dolços al foc i fers als averanys.

Ja per la mort no em calen torsimanys:
és vida amunt que torna el meu camí;
si el que he après no fruitarà per mi,
el que he viscut no es comptarà per anys.

Sento absolut com el meu pas el món:
la llum revela el crit del cor pregon
i n'és la mida. ¿En què la saviesa

valdria? Folls actes meus que m'heu fet,
canilla ardent, us passo el magne plet;
i ens omplirem d'amor com d'una presa.


—-

Joventut llunyana,
a tot compromesa:
l'esperança apresa
m'ha semblat menys vana,

ara que la ufana,
vaga maduresa
per delicadesa
res ja no demana.

I és tot tan senzill,
quan en el perill
ets l'heroi que salva,

Crist! O brusc buidant
l'àmbit foll d'una alba,
omples Tu el llevant!


—-

No ho diria en va, perquè
hi ha el dolor, que és orgullós:
és només per al joiós
que la vida fa el seu ple.

Cal fer pura a tot o re
la jugada, com si ho fos:
qui no mori d'amorós,
l'amor no el prendrà a mercè.

Més que el pensament, profunds
són els ulls, si el pit ens brunz
del que han vist, amb glòria igual,

i estimem, Pare! aquest dolç
nostre regne terrenal
com uns prínceps entre molts.


—-

Dins la nit, els meus anys
han cridat i em desperten;
semblen ocells perduts,
sóc d'ells i no em coneixen;
són meus i van errants,
perquè no em pugui entendre
quan cerco en el meu cor
què m'ha fet gran i feble.

¿Què hi dius, tu, pur infant
que encara et meravelles
de sobte, amb brusc delit,
pels ulls per on vas créixer,
i de qui guardo, amb corn
profund, les orelletes
tan fines a escoltar
les tendres veus que vencen?

¿Què hi respondries tu,
l'infant que jo vaig ésser,
tu que eres simplement,
tu que no pots comprendre
que el cor sigui pesant
i les coses esquerpes,
i el somni tingui risc,
i tot amor tristesa?

Per a ignorar-ho jo
i que, uns minuts, la teva
ventura elemental
revisqui en mi de sempre,
cal que et cedeixi a tu
i que ho pagui creient-me
i sentint-me dir foll,
foll que no mira enrera.

¿Qui somriurà dels dos,
el vell que no preveies
futur de tu, oh infant,
o tu, fonda innocència?

Sols sé que miro el riu
al llarg de la ribera;
i sempre sóc el punt
on l'aigua fa el seu pur
començament de perdre's.


—-

Penso en vosaltres,
ametllers de Siurana,
blanca esperança
d'efímeres banderes
en l'aspror irremeiable.


—-

De nou la casa,
i en la vetlla concorde
dels cors, el nucli
dolç i pur i el silenci
del món on fórem nàufrags.


—-

Mira't els pares
ben esventrats a terra
i perd la vista:
serà un consol inútil,
la nova vida és fosca.


—-

Tu no te'ls escoltis,
són veritats a mitges.
Si et donen armes,
et roben el miracle
de la vida comuna.


—-

A dins del pit jo hi tinc
punyals de coloraines
clavats als troncs dels pins
cridant venjança!
Ben lluny s'emporti el crit
la tramuntana.

Avall, camí del mar,
la terra es fa més aspra,
hi ha marges recremats
i una barraca
i els dos dragons gegants
guardant la cala.

El boig ferit de por
s'asseu arran de l'aigua
fent rigalets, amor,
amb pedres planes
que fan sis o set bots
i santes pasqües.


—-

Al pot petit hi ha poca confitura
i al cor trencat la veritat més dura:
mal amagat és mal que no té cura,
la llibertat, la llei que és més segura,
la veritat, bandera que no es jura,
i el paradís, un bon plat de verdura.


—-

La nit és un privilegi
teixit tot de seda i or
i ara et jugues el teu sostre
per tastar-ne la finor.

I et lleva la pell,
et guanya les bales,
fa ballar les portes,
tot perquè t'hi vegis.

Llavors obren els llavis
finestres de l'amor
i sembla que s'ofeguin,
que diguin per favor.

La nit és déu vist de cara.


—-

Abandonat i parlant sol, amb déu,
sí, com aquell que dirigeix la pensa
a un nen no nat: em sents? No tinc defensa
de fe ni de no fe. Puc creure'm teu

tot esperant que vinguis al món, déu,
a sentir no els sonets, llegir la pensa,
dansa folla de plàncton, indefensa:
la sorprendràs quan li diguis: sóc teu.

Ella et dirà que és teua, nom de déu,
i t'aviciarà, vici de pensa,
fent-te tou, fins que no tinguis defensa,
i et deixarà dient: problema teu,

per tu faràs, ja sents els meus dictats:
no comptis que ningú te renti els plats.


—-

Estàs enamorat de tu mateix
com un pebrot vermell, com un pinyol
de cirera vermell i si no què?
Com una taula de cent vint canals,

com un ruixat que ho devastava tot,
com un escàndol que ha d'arruïnar
tot un imperi, com un accident
de pura mala sort, com el rocam

filosofal, com l'Ebre cap a Flix,
com un lleuger vaixell de vela eixint
del golf, i encara com un gra de sal,

com escorpins, renecs caragolats,
vora el camí baladres plens de pols
i com el gall que gira com el vent.


—-

Jo estava enamorat
dels ossos dels seus ossos
del crani del seu crani
per a fer-li l'amor
res més
ni menys
que fer-nos eh l'amor
no sé si hagués bastat
la vida que ens quedava
però ella ja sabia
que jo sóc l'esquelet
del seu bell esquelet.


—-

Com l'assassí que torna al lloc del crim
havent perdut memòria i oblit
i en el llindar troba qui creia mort
i se'n fa esclau sense saber per què
i es torna gos, i li vetlla el casal
contra la mort, contra aquest lladre absent
que pot robar-li el preu del seu rescat,
així tornava jo al lloc de l'amor.


—-

Pujaré la tristesa dalt les golfes
amb la nina sense ulls i el paraigua trencat,
el cartipàs vençut, la tarlatana vella.
I baixaré les graus amb vestit d'alegria
que hauran teixit aranyes sense seny.

Hi haurà amor engrunat al fons de les butxaques.


—-

Dues dents han deixat
un rastre de magrana
al meu pit, quan encara
tu no en tens per clavar-les
en allò que se't fon.


—-

A l'atzar agraeixo tres dons: haver nascut dona,
de classe baixa i nació oprimida.

I el tèrbol atzur de ser tres voltes rebel.


—-

Bon dia, amor que triomfes de l'ombra
i obres foc nou al tomb de la campana.
Que t'arbres amb l'esforç de rel i copa
i, dau a dau, desmuntes el paisatge
de l'enderroc, i et fas mina de boscos
i de l'engruna en treus una altra festa.


—-

Més enllà de l'insomni et reconec:
ets la viva presència del desig.
Sense esforç, amb els ulls clucs,
coneixes bé les tresques d'aquest cos
i el teu tret és encert.
Entre els espills de l'alba fas un solc
d'espessa i flonja calma.
Murs de quietud et guarden la tornada
al cel antic d'on véns, des d'on esperes
un altre crit,
el nostre crit immens i esperançat
de cada tarda, quan ja tot es fa buit
i temem, àngel groc, els rius de l'ombra.


—-

Havent esment la baixa qualitat
del meu discurs jussà en música obaga,
havent esment que no escruto l'oracle
a les esquerdes de Delfos, entre sofres,
ni apamo el mot amb cura neoclàssica,
ni rimo en assonant, mirant el peu;
havent esment que no sóc metafísic,
ni cosmogonitzo el tall de cap figura,
ni vull ser senador de la retòrica,
ni adoro pas l'antic ni el que fa Europa;
havent esment que sóc sincer, i anàrquic,
i no treno sonets amb filats còsmics
ni hexàmetres amb gust de buidor urbana,
no sé per què collons escric poemes.


—-

Càlidament, recer
de les albades èrtiques,
esperant el somrís
dins foscants caus estàtics
et reconec els ulls
que em reflecteixen llàgrimes:
Dotze cordes, acords
de lluny els dits inhàbils
quan encara no he après
a tocar
cap guitarra


—-

No com un arbre, sinó com un home
allargaré el meu cos damunt el teu:
serà una festa com d'illa i de platja,
i també una escomesa de soldats
en campanya per mites llargament
enemics. Una glòria, una ràbia,
el Fill que expira, la carn i la carn.
No com un arbre, no com una idea:
diluirem el sol entre fils mixtes
de saliva, ens farem actors de certa
màscara doble que és fang i concepte,
compondrem una figura barroca
i un paisatge nascut de cendra i boira,
amb paviments de vena i horitzons
de pit i prisma. Sonen corns i trompes,
i ara el Fill ja tremola en el Calvari,
i nosaltres miram l'eclipsi, i tot
es fa carn: finalment el verb s'ha fet
carn també, i ara penja damunt nostre,
precís i extrem, amb putnes de batec
i grava. L'ull badat a l'ull de tu,
puc veure l'Occident que impreca un Pare.
De tot el mapa, en resta sols un home:
com un home, només i justament
com un home, el meu cos, els nostres cossos.


—-

Aprendre, exigua llum, el vent bessó
que enmig de nuvolades rellueix
entre món i paraula:
la brisa on les palmeres es taquen de sulfurs
en caure un solc de tarda
- la terra en focs, pel juny -
o la tempesta ardent que ajup els àlbers
quan el silenci es fon
en un desvari d'algues i canyissos.

Així un sol crit es migparteix en veus
ja lliures, ja lluents,
ja fràgils com les aigües impassibles.

Mirall de blaus, la pluja vora els dits
és un tel fugisser,
el temps que es reconeix lliscant pels vidres.


—-

L'aroma dels llenticles, enllà dels rocs de calç,
i la llum que s'hi enfonya,
la mar en zel amb xarxes com clamors,
l'alè del caçador darrere els lleus conills
que estalonen la brolla;
el vol dels ocellams quan la tarda s'esmuny,
els amants ajaguts al riberal
- la cardada en el gorg,
les calces a la molsa -
o els estrats insondables
de les argiles d'or;
el pistil d'una orquídia,
el so de l'autopista, boira enllà,
i els lleganys sense pluja;
les coves somnolents,
el teu cos evasiu,
la fi propera, el fat, l'amor, el temps.

De tot això va dir-ne, algú, realitat.


—-

A poc a poc
et deixo en el son com qui aboca una aigua
molt clara en una copa
de cristall i s'hi complau. Dorms,
i ens evoco junts en un sol
cos delerós
mentre m'adormo imperceptiblement,
amb les mans tèbies
de nu.


—-

Callar no té cap forma.
Només si ho anomeno
percebo que no dic.

Unes quantes paraules
perquè aflori el silenci.


—-

Me'n vaig no vull que em vegin
d'aquesta manera ep calleu aguaiteu
ja torna n'estic ben fart de caminar
xano-xano així que era això oi
sí trajectòria conservada
d'home privat d'organs genitoris
extern per inflamació de no
tros amb vegetació magra fressa
confusa de baralla resta amarat
per l'esforç vocal que vibra
pel moviment de retrocés
de l'aigua en la butllofa generalot
malfargat encarregat dels interessos
d'una institució que té cura
d'un santuari adjudicat a canvi
del preu de la peça que uneix
les dues camelles de l'arada
apa apa que no en vidrà cap
d'hermeneuta qui ha guanyat
no m'ho vols dir el sepulcre
efímer dels morts és el pit
dels vius au dos ploviscons
i fora i poc abans d'això
la verticalitat descomunal
la construcció en plans paral.lels
el doble registre terra-cel
i la composició isocefàlica
deixaven astorat el públic
de l'espectacle ritual
de la mort del pare.


—-

Era un dia d'abril, repeteixo.
La teulada brillava, molla,
i el cor, toquerejat de vagues
incipients reminiscències.

O era blava la lluna,
i el perfil que, amb una idea fixa,
petjava entre la pols en dansa.

O no era res d'això: era una carbassa,
quatre faves per sopar
i una ràdio insistent.


—-

I la moneda tenia també creu
que segellava temors i esperances.
L'altra viu, però d'aquesta en surt
tot allò que ens permet,
si de cas,
de viure; el que, prou desbridat,
un aniquilament, segur, rubricarà.
A l'altra colors, cançons. Amb altres tintes toca
pensar també un instant,
si s'escau,
en aquesta obaga espessa del cor.


—-

Una muntanya escarpada,
tota granit, amb timbes,
coves, recers, fonts, alzinars
i, al cim emboirat, el niu
solemne de les àguiles.
Tant demoràvem
que s'ha fet tard.
I que ara ens torba; i que no deixi
record sinó d'una mà benigna,
color de molsa tendra
i aigua perlada.


—-

Després de casa posa-hi violí,
que, pel contrast de la festa,
ressonin més les bigues, coixins, besades.

Procuraràs tenir un amor serè
i un de tumultuós, per provar d'escatir
a quin més bé t'acordes.

O consideraràs la veritat
de les coses, o els mals passats
i els que vindran, sobretot aquell
que un dia tintarà de negre els versos.

I al capdavall has d'oblidar-ho tot
per consagrar-te, cos i ànima, a l'incert.


—-

Recorda, encara que sigui en somni,
que has d'enterrar tresors que et permetin,
quan tornis, de confirmar la teva
presència uns dies, els d'ara, tan reculats
que no sabràs ben bé si eren teus. La moneda
en aquesta escletxa, la bala sota la rajola
que balla
t'afluixaran la brida perquè puguis
inclinar-te com cal sobre l'infant que fores.


—-

Ara, assegut a l'ombra d'un arboç
que l'enyorança dels meus artefactes
multiplica per tant, cedeixo al repte
de prescindir, aquest cop, del pendent llis
i d'explorar dreceres en desús.
Canvio l'harmonia pel delicte
comptant que algú, prou atrevit de sobte,
vindrà a treure'm, estalvi, del mal pas.
Endavant o en darrere: ja s'esborren
les dissemblances. Quan et decideixis
potser ja serà tard, i d'entre els gruixos
no en sortirà ni per pagar les arres.
Pujàvem separats i, des dels cels,
ens miràvem als ulls com dos adults.


—-

El rellotge penja del mur.

El temps ja té un bell altar i una corda
precisa.


Tots els vells es van agenollant
i remenen terra amb les mans;
cerquen l'antiga nissaga dels redemptors.

Un d'ells n'acoltella un altre per pietat.

Són plens de fe.

Les noies han portat flors d'espadella
i l'alt pinacle d'atzavara,
quan floreix davant la carrossa mortuòria.

Quan tots els presents resen, ebris,
les benaurances i el rosari,
els cancerosos solen mori dolçament.

S'il.lumina el rellotge al vespre.
Tot es perd dintre la plàcida nit.


—-

Em submergeixo en la claror feliç
de la teva rialla de l'estiu passat,
i espero que apareguis d'imprevist,
viva com eres, passejant pel pati;
però sé que només somio ombres,
que un estigma cruel ens va trair tots dos,
que en aquestes tardes assolellades
creixes com una boira en el meu cor,
malgrat que aquest ponent sigui dolcíssim.


—-

Quan tots tres érem a l'ombra del roure
i tu miraves les formigues negres,
i la mare i jo pelàvem patates
i tu les esbandies a la font
i miraves altre cop les formigues,
i una música llunyana alegrava el sol,
i uns celebraven una festa
amb cridadissa d'ocells i veus vives,
mai no havíem estat tan junts.


—-

Quan a la nit acluco el pensament
als ulls, travessen el meu cor
imatges esborrades de la teva cara
i del teu cos, i bruscament són somnis
que fugen com fuig l'aigua de la mà.


—-

Veig ballar els murs del mas buit
en 'cabat de ploure
i el cel, amb núvols que passen,
tremola al bassot.
Me s'omplin los nassos d'aire
net, fresc a les galtes.

Està negra de xopeta
la morera gran,
les fulles amples gronxant-se
de l'aigua que aboquen,
com si mogués moltes mans.
Lo jardí dixat,
salvatge, també rebat
arreu gotes soltes
i la saó de la terra
s'alça feta flaire.

Després, amb fang i roderes
i bassots, en bicicleta
amb parafang solt i gossos
que embornen de dins dels horts,
vindrà el camí del canyar
i el riu, ample, entre els àlbers.


—-

dins un jardí d'hivern grisós
i li fas l'amor només
amb el tacte dels somnis.
Una aurèola d'olors besa l'espaventosa solitud, tot enfebrant una existència que s'estima a batzegades.
I li resseguiràs immòbil l'orografia groguenca del seu cos amb la peresa exasperant de la memòria.
I a poc a poc aniràs robant mil imatges emboirades; carícies sostretes de dins la fosca capsa dels records.
I altra cop, tot d'una, s'amararà la freda cambra de l'insomni.

—-

dins un jardí d'hivern grisós
i li fas l'amor només
amb el tacte dels somnis.
Una aurèola d'olors besa l'espaventosa solitud, tot enfebrant una existència que s'estima a batzegades.
I li resseguiràs immòbil l'orografia groguenca del seu cos amb la peresa exasperant de la memòria.
I a poc a poc aniràs robant mil imatges emboirades; carícies sostretes de dins la fosca capsa dels records.
I altra cop, tot d'una, s'amararà la freda cambra de l'insomni.

—-

Passió de vidres trencats amnèsic record de paraules
delit de guerra

Cap riu de metalls roents no desperta aquesta plaça
de silenci cap punyal no ha commogut l'estàtic
on la llosa de pols anul.la tota espina

Llacunes de mercuri placidesa absoluta silenci pla

Buida quietud extrema

--

He perdut els silencis
nascuts cada dia
per mor dels estels 
del teu albir.

He perdut els silencis
lluitant entre ombres
equivocades
del meu destí.

Entre llàgrimes nues
trencada l’ànima
t’he vist patir.

Decebut de ma vida
la innoble fosca
m’ha conquerit.

D’esperances i drames
algun oracle
te podrà dir.

--

No és fàcil per mi
com no ho és per ningú
oblidar tot l’amor
ignorar la passió
que transcorre imperiosa
per les fibres nocturnes
de l’oníric desig.

No és fàcil per mi
com no ho és el destí
dels qui haguérem nascut
per a sotmetre’ns al temps
de l’amor inconegut.

--

Rossinyol de l’encís
el teu vol capriciós
és un càstig diví
que em desperta il·lusions
que no em deixa dormir.

Rossinyol de l’encís
ets per mi nom d’amor;
no te’n riguis de mi
t’ho deman per favor
car és fort el dolor
que em podràs fer sentir.

Rossinyol de l’encís
si pogués fer del món
aquell blanc paradís
fet de llum i d’amor
ben segur fins la fi
sagnaria el meu cor
per a trobar-te un camí
que et portés fins a mi.

Rossinyol de l’encís
el destí sap que plor
per no saber del món
fer aquell blanc paradís.

--

Canta a la terra del mai
el petit ocell
vermell, verd i blau.
sap dels humans el que cal
per saber què és
no trobar l’estimar.
canta amb la força d’un Déu
esperant allunyar
els perills que desfan
l’esperança nascuda en el cor dels amants.
canta l’ocell per tothom,
alguns no l’escolten
ferits i plorant
per l’amor que perderen
al vaixell que la vida
condueix mar enllà.
Canta l’ocell d’Heliodora
esperant als qui ploren
ensenyar aquells misteris
que els permetin trobar
el que creuen perdut
a la terra del mai.

--

L’arribada de la son
   És la senya que encomana mons fantàstics a baix preu
   el gemec de la fadrina, la qui espera amor fidel
   com tranquil·la son dormida, com sensual frec de la pau.

Una llàgrima caiguda
   Acarona amb suau tendresa com si fos tacte de nimfa
   seda humana que voreja el morbós cau de l’orgasme
   la passió carnal prohibida.

Cald gemec de la impaciència
   Viatge obscur a la cavorca de l’ancestre instint nuat
   tacte intens, calor nocturna
   nits de vida mal vesteixen
   la volguda i suau tendresa d’una nina adolescent.

--

Cada matí la bella Viridiana
es lleva a deshora mandrosa i fidel
a les confidències del seu matalàs.
Entre ombres i boires de càlids llençols
contempla les hores i els dies passar
rere la finestra del seu pis d’hivern.
Després de llevar-se es renta les mans
en un raconet de la cambra nupcial
mirant-se entre boires l’espill familiar.
Ceràmica làctia de pur caolí
la seva bellesa hom veu reflectir
perduda entre els boscos dels febles sentits.

Als pobles del món la història cantant
l’ocell d’Heliodora refila espantat:
Aneu tots amb compte, aneu-hi si us plau
l’amor de vegades pot ser tan cruel
com orbes les ganes d’esser-ne fidel.

--

Melancòlic dia gris, reflectit en ulls de coure
Assenyala l’arribada al cavaller de l’univers
Primogènit lluitador per la pau sota el gran roure
Prometences a l’amor, de blanca rosa farà el vers.

Viatger de mil ventures dins cor tendre hi té redós
Bella dama qui l’espera en solitària admonició
Per greu falta amb ell comesa, Déu li haurà negat repòs.

Molt enfora, immens jardí, planys d’hereu, l’amor has de moure
Febles forces t’acompanyen, solitari el teu comerç
Per les aigües de la llum morirà sota gran aura
Quan silenci en nom de vida vassall sigui del teu vers:

Mai podrem ésser-ne dignes mentre hi hagi dintre el cor
L’encoberta gelosia rere els cants de promissió
Mai haurem aquesta terra de estimança en feble cos.

Perles d’aigua, amor caigut, la ferida podran cloure
Afeblint en aus de glòria l’enderroc del bell encert;
Aleshores nodrirem d’urc salvatge passions d’heura
Que s’arrapen com barjaules entre els fills de l’or intens.

--

La utopia no és només una teoria filosòfica
ni l’objectiu polític de fer un món millor.
La utopia no és un somni impossible
és l’horitzó on desig i realitat esdevenen manifestació d’un mateix;
és la llar on habita el destí dels qui no creuen en el sistema.

--

Fora, al carrer
poden sentir-se els crits de les víctimes
ignorades pels homes que viuen segurs
a la llar de la complaença.

 Baixant, des de núvols de sang
l’exèrcit de bèsties transforma la vida
en un cementiri d’angoixa venuda
al preu que ens obliga qui ostenta el poder.

Furgant, entre misèries per ell generades
el porc econòmic s’empassa les restes
d’aquells sentiments que un dia nasqueren
per fer de l’amor una esperança sincera.

--

Cada principi assoleix el final que li correspon
No totes les il·lusions s’equivoquen
malgrat siguin els nous mons robats a la realitat
impossibles presents del temps humà.

Càlida és l’enyorança del que sempre pot tornar
fred, però, és l’horitzó compartit amb l’impossible
a despit de l’amor per gran que sia.

Per la trista sentència que mai arriba al seu final,
cansada de navegar sense rumb conegut
hem construït el bagul de la seva infantesa
així que pugui trobar-hi els motius que la fan existir.

Ja ha arribat el moment en que gairebé tot s’acaba
deixant la porta oberta al principi d’un nou perquè
més ferm i resistent
igualment nodridor de l’esperit aventurer.


--


I és ben cert
que l’esperança
en algun lloc
té el seu descans.

Vestida de vi la mar
acomiada fins nou dia
l’existència continguda
en el flascó de l’estimar.

I una llàgrima de coure
vessa el fill del Drac Sagrat
perquè sent l’amor impossible
prémer el cor dels immortals.

Una núvia s’encomana
a les aigües de la pau
just on moren les onades
sota un alt penya-segat.

Queda l’home sense rostre
esperant una senyal
ja les ombres adverteixen
que un bell somni s’ha acabat.

--

Pot qui put a diners
en el món dels fematers.
Fa qui diu que desfà
fa que penqui el distret
amb només una amenaça:
si no puts no pots comprar;
si no compres l’endemà
serà llosa del teu vers.
Sense vers no podràs ser
l’home que ets dintre la sang
que han nodrit els déus de l’art.
Penca noi o acabaràs
dintre el pou de l’homenet
que distret no sap pencar
i així mor tot mort de fam.

--

Era potser tal vegada 
bona hora aquell dia quan vérem
les ombres de cera no escrites
per por de la por entre les reixes.

Bona hora potser tal vegada 
era aquell dia quan vérem
la immensa maror atzurada
d’onades nocturnes i fredes.

Potser tal vegada aquell dia
era bona hora quan vérem
els ulls amagats de la vida
com perles de llàgrimes seves.

Era bona hora aquell dia
potser tal vegada quan vérem
que el temps per nosaltres passava
com passa la vida mateixa.

--

Quan s’han perdut les matinades 
I el SOMNI no queda per res
tomben a l’ordit les fites
s’entrecreuen mil motius
i ens fa més lleugera la VIDA
el present del seu DESTÍ.
Vorera de mar 
el pescador encara espera
Bum, bum
diu l’amant
inoportú.

--

I aquí, ara, avui
s’ha fet el SILENCI
mostrant-se a la nit
fent-li companyia.
Un arbre d’estiu
desitja la VIDA
no mor per MORIR
no sap qui l’estima.
Les OMBRES esquerpes
s’amaguen DE DIA
perilla de nit
l’argent de celístia.
S’esveren els boscos
de música i rimes
mostrant els MISTERIS
D’ANTIGUES FERIDES.
Per no res una dama
ha perdut l’alegria
a la nit on cavalquen
les pors de la vida.

--

Dels qui porten bon CAMÍ 
pel CAMÍ dels qui no porten.
L’oracle enfollit
L’ombra matussera amb la mare i
L’amic
-The brownian mouvement-
Xiscles d’avitarda
O una cosa així;
Si més no, també -qualsevol cosa
I un diumenge gratuït
Al final de la VIDA.

--

I anem passant sense un destí fixe
Canviant les onades de cada moment
En el lloc qualsevol que abans pogués dir-se
Il·lusió d’un cert encontre amb l’esdevenir.
Les albes proscriuen
Cada inútil esperança
I el so llunyà del record
A la infantesa
Mostra indeclinable la sentència:
Has vingut per marxar,
Res aquí queda per sempre.

--

Per por d’un camí que no hi era
o per mor d’un camí…
Perdre’s fou el mateix que no dir
que per por de dir-ne un camí
fos el mateix que no era
-tan si ho fos com si ho era-
el mateix camí que s’espera
per por de la por a fer camí
quan és el mateix
que no fer-ne.

--

Si em sobreviu la paraula
i es queda d’herència aquí a casa
haurà estat una vegada
el somni viscut a trenc d’alba.

Si em sobreviu la paraula
la pena que no sigui ara
nau que porta el meu missatge,
serà nigul en primavera
perla d’aigua en la rosada.

Si em sobreviu la paraula
tota la història trenada
amb aventures i somnis
i veus esfilagarsades
serà la resposta donada
a un crit de desesperança.

--

L’oratjós silenci de perpètua traça
Que colpeix les ombres mai estàtiques
Entre somnis parla sense cap paraula
De la lluna clara i de la mar llunyana.
Tot en ell es troba
Tot en ell pren calma
O renaix de sobte
A la gran muntanya
Com tragèdia esquerpa
Que nodreix l’efímer
Canvi indetectable.

L’oratjós silenci sap que ets l’estimada
Que el meu cor frenètic
Sempre desitjava.

--

Tan immens és el camp
Com ingent de les flors 
El seu nombre.
Mentre el cor presoner d’un amor
Vol sortir-se d’ell mateix
I canviar el moviment de pulsió
Rítmic, constant, quasi perfecte
En l’atzar improvisat
De les ales
-voleiant de color per les flors-
D’una papallona

--

Allà on els silencis s’amaguen
I les ombres en cendres de pètals
Assoleixen la nova mainada
Ix la llum que transforma en presència
Tot allò que no parla de l’alba.
És el nou horitzó etern i efímer
Com la pluja d’agost, la mirada
D’un cel groc perfumat d’or i sàndal.
És la font del present, l’infinit
Que permet la tornada a l’origen
On les xàldigues d’aquell bell somriure
Es transformen en dolces espurnes
Dringadisses nocturnes de somnis
Com missatges que porten a l’ànima
Els silents esquellerincs del centaure.

--

Te cercava i no ho sabia
doncs cercava i no trobava
car trobava qui hi havia
i qui hi havia jo pensava
que era la qui estimaria
sens saber que ja estimava
qui tu ets sense esperar-te.

T’esperava i no ho sabia
doncs perdut en el cercar-te
me pensava et coneixia
i no era així, m’equivocava.

Te cercava i t’esperava
i tan llarga fou l’espera
que pensava et cercaria
sens que mai pogués trobar-te;

Fins que un dia sens saber-ho
doncs pensava no cercar-te
vaig trobar qui jo esperava
i eres tu, flor de ma vida
qui estimava en els meus somnis
sens saber que et trobaria
doncs pensava haver perduda
ja per a sempre l’esperança.


--


En l’espai adormit
del que pot o vindrà
al sol juguen dues nits
per a que un sigui el que serà
tot seguint el que ha seguit.

Nebulosa d’un potser
Ruta estèlica i destí
Canvi obscur en el no ser
Paradoxa en mi i aquí.

L’impossible d’un voler
que esdevé font en la fi
d’universos paral·lels,
d’existències que no tinc.

--


Vora els til·lers del camí de la font
passejant pel camp petit...
és aquest el camí
el mateix que has fet sempre
des de la primera naixença
des del primer bri d’abril
d’abans no hi hagués cap conquesta.

Tantes vegades són infinites
les llars del somni infinites.

--

La immensitat és com un punt
O menys encara
I en totes bandes està
Talment estava.
El seu somriure és com un fruit
Que no s’acaba
Ni al cel ni a terra
Ni a l’endemà
Ni dintre casa.
Tota existència és com un buit
Que mai acaba
I d’ell sorgeix un infinit
Fet de paraules
I mil i més, tots infinits
Que en un somriure tenen fruit
Etern i efímer
Efímer com un punt
Immens en el seu buit
Que neix encara
I mor després, avui
En totes bandes.

Talment un viatge sens camí
On sols tindràs per companyia
L’immens somriure del seu fruit
I el bategar silent de les paraules.  

--

Com un alquimista
Persegueixo allò
Que mai podré obtenir.

Fins que un dia...
-oblidada l’alquímia-
el que m’ha estat donat
és justament allò que volia
sens haver-ho mai esperat
sens haver-ho mai deixat de sentir
com un ferm desig
tenallat al cor de la vida.

--

Forjat amb mil·lennis
Alliberar-se del jou no és possible
Tret de a la llar de Sió
On naix en cada moment
L’origen del somni
Lluny del brogit constant
Que tenalla
La dolça alenada de la natura.

--

Hem vist l'infant creuar els carrers de la mort 
germà dels nostres fills, buit de jocs i rialles. 
Hem vist l'infant creuar el carrer de la mort 
mentre alats corses els seus passos retallen.

Cap alba ja no és nova ni cap rosa innocent 
i es glaçaran els mots en el vers dels poetes 
si oblidem que els infants petgen camins de mort 
-raïms mai madurats, quina amarga verema!

No podem cridar junts contra el crim i la sang 
però a la cova profunda on els records s'amaguen 
viuran sempre aquests ulls que la por ha entelat 
i tenyiran de dol les alegres imatges. 

--

No sé jugar amb màscares, amics. 
Estimo massa les paraules nostres 
de molts llavis de cendra, crit i flama.  
No em serveixen per fer-ne hàbil disfressa 
d'uns pocs pensaments clars 
ni per bastir-me, en arbres de misteri, 
nius de somnis remots. A la cruïlla 
dels camins de la nit, la veu ressona:  
hem escollit, en l'espera de l'alba 
els dards de la veritat, o un dur silenci.

--

Fa trenta anys que et devem uns mots de comiat, 
branques de llor veïnes dels teus ossos.

Escolta: mai ningú no m'ha dit res 
de tu, ni si morires 
entre vent desfermat, si et besà el sol 
el cos romput, més compassiu que els homes 
o et mossegaren dents d'una alba freda 
amb aigualers de plors. 
Però una antiga veu dins meu murmura: 
sempre és gelada l'alba de la mort, 
el sol s'avergonyeix quan cacen l'home 
i fuig davant de l'odi mesurat. 
Sé tan sols que caigueres 
descalç damunt la terra que estimaves 
al mur tacat de morts no decidides 
per la filosa de les tres germanes. 
Dintre la llarga nit d'esvanits somnis 
eres un nom, eres una abatuda 
fidelitat.

Amb el lli blanc de la llengua que estimen 
els meus llavis de carn i els teus de cendra 
ara et teixeixo aquest petit sudari 
i amb un bri d'esperança 
per entre els fils de l'amarga elegia 
la meva sang et diu: adéu, germà. 

--

T'he despertat: tenies 
la cara plena 
de sol, i tant 
 llum sobre la llum closa 
dels teus ulls! Jo mirava 
les palpitants parpelles 
com l'ombra d'una vela 
sobre el mar, o com l'ala 
d'un ocell entre roses.

--

No he donat a cap altre les claus d'aquest tresor 
que mai no ha estat ben meu, ni en altres braços 
he escampat els pocs dons amb què et rebia. 
Te'n vas anar amb passes tan subtils 
i tan sense remor vas oblidar-me 
que el qui vingué després el teu rostre va prendre 
com el vell déu la nit que engendrà Heracles 
amb figura robada i els seus besos ardents. 
Només molt fugaçment una altra fesomia 
d'ulls no tan clars i somriure més fàcil 
vaig veure al rostre que em semblava el teu, 
i tant vaig enyorar-te com enyoren la nit 
els jardins fatigats de massa resplendor. 
Com tu sense brogit, sé que ara torno a tu, 
amant antic, isard d'altes carenes: 
en tots a tu et cercava, innocent infidel. 

--

Va començar a l'ombra de plàtans i til•lers 
ciutadans, i al vell  claustre que enjoiaven  cireres 
un cop l'any, i ginesta. 
                                     Durava encara quan, 
campaneta de plata, la veu clara dels néts 
ens abocava a doll l'aigua de la infantesa 
als càntirs del record, i la tendresa nova 
amb frescor de rosada pellava les ferides 
del temps. 
                Encara dura, com una melodia 
trobada en vells papers, i no sencera, 
adaptada amb esforç, perquè no es perdi 
     Per a veu i record.  

--

Rossinyol, peitt poeta,
potser sense adornar-me'n, de tu he après
aquests silencis llargs
mentre bat tan de ple el sol de la vida.

Potser, sense adonar-me'n, això he après
de la teva paciència emboscada
entre branques fulloses:
l'espera d'una fràgil quietud
on els mots troben el seu fil de plata
-el germà fosc del teu cant resplendent.

--

Penso en el meu germà, el poeta grec
sempre enyorós de les ribes de Jònia.

La nostra Esmirna té antics noms bellíssims:
el Rosselló, Marcèvol, Vallespir...
El temos muda els colors en el seu rostre
i al seu cos tendre i aspre, amb roses blanques
al Canigó blavís.
                          Els vencedors
no el pogueren abatre, ni bastiren
alts minarets. Va calmar el seu orgull
enterrar les paraules dels infants
amb capes de menyspreu i de calç viva
i enfosquir els noms antics de cada cim.

Té límits fluctuants, la nostra Jònia,
transparents tanques de mal destriar,
penetrants, de ponent i de migdia.
Ara mateix que enraono amb vosaltres
tinc por d'entrar, sense voler, a Esmirna.

--

Que lladri de tant en tant 
no lleva que senti cada cop, cada crit 
cada os que em tires perquè em consoli, perquè no plori.

(Però) la culpa és meva: 
t'he acostumat a dir-me Bob, 
M'he acostumat a dur corretja.

Algun dia però em riuré de mi, 
de TU, et mossegaré la cama! 

--

Un pèl de cony 
em xiuxiueja la fi de la nostra era. 
M'explica tot       d'històries pornogràfiques 
que ha tingut la sort de sobreviure. 
Me mira fixament      m'obliga a tocar-me. 
Cercant per terra en trob trenta més 
i em faig un porro. 
Després la llengua aferra la desgràcia. 
Xucl fort i lentament arriba l'èxtasi. 
Té gràcia! ja no us necessit! 

--

per la seva absència de forma. 
Bèstia encesa destroça'm amb la teva força! 
Pega'm fort i oblidaré que no m'estimes 
i que potser no ho hagis fet mai. 
Peò els teus ulls 
reflecteixen el foc que sents per la vida 
el teu odi      la teva ràbia. 

--

No permetis 
que el meu record 
t'entristeixi la cara. 
Ni que el meu present 
et faci oblidar els records 
del nostre temps.

--

Sempre he volgut viure amb el temps; 
per això mateix sempre hi he estat en contra.

No suport 
barallar-me amb curts de gambals 
equipats amb punys que peguen fort.

--

Et buf pel forat del cul 
i la merda et surt per la boca. 
Gent que parla sense dir res. 
Xivarri de mosques.

El meu et serà fidel mentre el teu record 
m'inundi els ulls i m'il.lumini la cara.

--

Calla! no diguis res. 
Fes-te teu. 
No deixis que t'enganin.

--

La teva falda, 
jardí de Primavera, 
el vent enlaira 
i jo, sorprès, et mir, 
crid al vent que t'estim! 

--

La mar, per sempre  
del sempre, en mavida, 
ma matinada, 
sens vaixells que m'ataquin 
i amb oreigs 
que són bàlsams. 

--

Finestra closa, 
escletxes de llum volen 
matar la fosca 

--

Un, dos, 
un, dos, 
dragó, 
poeta,  
cançó.

Un, dos, 
un, dos, 
el bes, 
la Lluna, 
maror.

Un, dos, 
un, dos, 
la clau, 
la tanca, 
lluor.

Un, dos, 
un, dos, 
un sí, 
la vida, 
l'amor. 

--

I sembla que les pedres 
ploguin de jo no sé on.

Buf talment guspires, 
llavors em trec camisa 
i samarreta, tot 
ho tir al vell bassal 
de l'oblit. 

--

Vull fer del poema uns llavis 
i unes mans obertes 
on tu puguis recolzar-te.

--

Nosaltres som l'ignot, 
versos que serem cant 
una sola vegada. 

--

L'esguard total que sóc 
és fosca sublimada 
cap a la llibertat 

--

Tots els dijous del cel en mans i cèsars 
per escriure ramells que saben l'alba.

No es tracta de nuar grells que sols siguin 
passatemps, centrosfera, oronelles. 
Jo sé profetitzar vells, grans deliris: 
mariners ofegats -remors de sal.

Tots els dijous del cel i els uf! de l'ésser 
són, o pretenc que siguin, Món-esia. 

--

Del cos la festa és gaudir de salut, 
cames potents i somriure xalest, 
però el seny vol poema brau i honest 
que a més serà sement, mai temps eixut.

Jo no vull caure derrotat, retut, 
que vull adéu i retornar ben prest, 
que tenc la veu en cant i vel i gest, 
sóc un poema viu, camín, astut.

Per'xò escapç i faig raons del munt, 
em sent ardit, alegre i agosat, 
poc temps em queda de ser transeünt,

que vull la sal i el vers molt ben trempat. 
I al cap i els llavis un bell contrapunt 
producte meu, meu! Jo me l'he cuinat. 

--

Creuré jo que puc ser bo, 
però el foc trepitja i crema, 
del meu buc la sang blasfema 
i la llengua em bull: sóc tro 
que rebenta en àrid so.

Perquè jo vull mos de sol, 
del despit, desterrar dol, 
de vosaltres, passamà, 
de la nova, talismà, 
la bellesa que m'absol. 

--

Avui plou, res no s'atura, 
l'home creix, la blavor canta, 
s'obre el vers, l'ocell s'espanta, 
brinda el núvol, vi en l'altura, 
i la veu, doll, brodadura.

Avui plou, xip-xap, xip-xap. 
Les idees no són cap 
bàlsam. Gotes de l'abril 
són conceptes que fan fil, 
que fan troca, patatxap. 

--

Pel teu bes d'amor jo em sé, 
em sé home en primavera, 
de tu amant i la quimera, 
esclau sóc. Mes no em reté 
ni el segon ni el dur quefer,

és l'amor crespell, paraula, 
del jo, seny, i del seny, baula, 
afalacs, bellesa i mans 
són la corda meva; cans 
cantaran sota la taula. 

--

La veu seca, rogallosa, 
també fonda i tan sincera 
que fa mal per vertadera. 
La veu seca, clamorosa, 
i de tant de zel rugosa.

Perquè el mot no neix debades 
-tampoc és cosa de l'hades- 
més bé colzes, parlar dret. 
Perquè tenc jo molta set 
del món bec, brums, a glopades.

--

Tenir força, creu i flames. 
I la terra ben contenta, 
la llavor més opulenta, 
una vida sense drames 
i ser somni de les dames.

I ser viu i fer-se el viu, 
i tornar les nits d'estiu, 
fer-se l'amo d'un mateix 
i ser arbre, deu i esqueix. 
Fins i tot, després, caliu. 

--

Jo, pecador, 
em confés servent d'un déu 
que em regala treballa -que no deman- 
i alguna claror somniada -que sí prec.

Suors d'un cant que s'interroga, 
la música que encalç em justifica, 
la veritat que olor és terratrèmol 
cap a la sublimació del donar-se; 
nit de vespes amoroses 
cap al tot harmonies de l'ignot.

--

Concert d'absències, 
no em trob, no em trob.

Concert d'absències, 
desaparició física de dubtes?

Concert d'absències, 
tu i jo sempre en camí, potser pa d'adéus. 

--

Em preocupa la mentida 
d'aquesta vida una  i nua, 
perquè no crec ni en la justícia 
ni en cridòria ni el puny.

Sols en els fets hi pos l'humor, 
l'enginy, la falç, la grapa boja. 
Em preocupa la mentida 
d'aquesta vida una i nua,

perquè s'escampa la buidor 
que ens fa culpables, també còmplices. 
Tu, jo i aquell, valor i mort, 
mort al callar, foc, de seguida! 
Em preocupa la mentida.

--

L’AMOR ET TROBA, t’agafa
i t’enganxa i et fa seu.
Et posseeix mes no embafa,
el seu suc suor d’un déu.

I jo et vull però tu no,
et ventes ben poc a poc,
a la meva boca un toc
i al meu cor, decepció.

Et veig sola i massa trista,
desafinen els teus mots,
potser siguis nihilista
i una mica jo, ell, tots.

Indiferència? No.
Sóc lleig, malcarat? Tampoc.
A la meva boca un toc
i al meu cor, decepció.

--

Més que arguments,
savi contacte
de terra i arbre.

--

En silenci de déus
la pell és una festa
cap a focs d’artifici.

--

Rellisca la idea per la mà  
sobre el cos ert, però assedegat del full. 
Les corbes del mot s’enamoren 
i fan estralls i rierols inconfessables 
on la runa i l’aigua es confonen de tanta  
                    turbulència.  
Llavors la ràbia, la picor, 
escletxes d’ésser en sortilegi 
bramen i diuen no a la barbàrie.

DIGUEM NO a l’adult que té i no dóna, 
al fusell que no sap ser decoració, 
a les cases ufanoses de vint excusats.

DIGUEM NO i facem blat i somni i pou, 
els versos han de ser injeccions 
que ens trasbalsin de la indiferència. 

--

Quan algú diu el que pensa 
es fa agrament insuportable, 
cal regalar-li 
caramels de deu mil punyetes.

Quan algú diu el que pensa 
la nòmina d’amics disminueix. 
Floreixen, talment esclatasangs, 
els enemics i la corda 
essent la primavera artificiosa 
i per tant illa precipitada.

Quan algú diu el que pensa 
el blanc és blanquíssim, 
el negre pot ésser llumí, 
llavors les reixes seran la seva alta  
i segura condecoració.  

--

Sabem geografia,
sabem sumar i restar,
i ens tanquen unes portes
i no podem passar.

Darrere de les portes
qui sap el que hi haurà,
la merla i el canari,
la rosa i el lilà,
àngels de blanques ales,
fades de dolç mirar.

Que s'obrin eixes portes
que ens fan desesperar!
Obriu, obriu,
obriu que volem entrar!

--

Avui mon pare ha somniat 
que jo era un indigent
de rialla estúpida i ulls perduts.

M’ha contagiat de la por dins la seva mirada.

Així i tot,
no prenc decisions,
seguesc en una runa
d’antic temple enmig del bosc,
sóc, encara, caçador d’antics astres

i tenc el pit pelut,
        com els ous i
        el futur que em prediuen.

--

Quan era petit tenia un somni:

Volava completament nuu
per cels inacabables
que a mesura     que els fregava
amb el palmell de la mà
canviaven de color i de forma.

Mai he superat aquella sensació.

El cel ha tornat fluix, pansit i dèbil.

Jo ja només puc somniar les calideses dels cossos
                                                        i voldria volar.

--

Tornava als llocs que havia visitat amb ella, 
     els racons de la memòria 
     i aquella certesa del passat 
     eren les cites sincopades dels somnis, 
     les veus amb trossos de paraules del vent. 

--

Els moments àlgids s'esvaïen ràpidament 
i sorgia la decrepitud. 
Viatjava per la muntanya russa 
amb inconsciència i vertigen. 
I veia ciutats perifèriques, 
trens de rodalia en vies mortes. 
Vivia en pensions immundes 
on els amants respiraven els llençols de la parella 
anterior.

--

Anacoreta el meu cor
S’enfila al pinacle
Tot d’una que arribes
S’esdevé el miracle

Vesànic despert
D’un somni confús
Sagin esperances 
De tornar-te a trobar.

--

Enginyosos dits els teus
Pasturen pels meus cabells
Davallen pel coll astuts
Origen de tot remei

Sinuosos de gelosia
Brollen llavis a la faç
Amb precisa sintonia
Els teus braços són un llaç

Espiregen els ulls
Em delaten sols
Te cartenc, me vols?
Sentiments currulls

--

Hecatombe quan te’n vas
Fonament bàsic del meu estar
Sucumbesc  a ta absència
Me desplom!!!

--

Descart que venguis 
i estoig el temps
me retrec en mi
i sofístic me sofistic

cada calada un glop
amarg, de rancis records
de bons moments ara ja morts
que no vull pensar i m’hi top

--

Perfilàvem equinocis
Primmiravem cojuntures
Com un milió d’estornells
Devoràvem escultures

--

Purgatoris enramallats
I planures de lleons exiliats
Dicotomitza entre plaer i dolor
Secciones l’agrura i la dolçor

--

No són hores d’arribar
Ni tampoc d’anar a dormir
Promulguen rutinaris
Sotmesos als calendaris

Estipulacions i models
Per combatre infidels
I conductes sagrades
Valentes estultícies

--

Llavis metzinosos 
Fesomia que fascina
Passa tot una vida
En cinc minuts 
per davant jo.

--

Una taula no és per seure
Encara que t’hi pots jeure
Si t’hi estires com un porc
Per ventura feim matances

Dels cabells una perruca
De les ungles un raspall
Per quan mos piqui l’esquena
Gratarem amunt i avall

Amb els llavis un segell
Amb la sang farem la tinta
De besades a la pell
Deixarem la teva emprempta

--

Tremenda olor d’humit
Perfora ma nariu
Hi guardis el que guardis
Aquí tota cuca viu

La foscor estima el vi
I les tomàtigues de ramell
Sacs d’ametlles i garbells
Llonganises i embotits

--

Estimar és sempre un fet inoportú 
Que l’acceptes o el rebutges
Sempre tot depèn de tú

Si ho acceptes perds el cap
I potser no el recuperes
L’amor té moltes maneres
De fer cometre disbarats

Quan rebutges és distint
Si ets conscient de que no és bo
Rebosteges dins el cor
I te perds dins un laberint

Llavors la felicitat
No és una qüestió d’amor
És més bé un fet aïllat 
Que apareix com dolç color
En les retines del mirar.

--

La taca és un producte 
De neteja, de conciencia
La congria la poca paciencia
I la gravetat és el seu conducte

La taca és amiga del foc
I el foc és qui taca la llengua
Amb bòfegues pel bull de l’aigua
Si per tastar bufes poc.

La taca crea els diversos
Sustenta la variació
És la gran celebració
De la mort dels blancs inmensos.

--

La direcció que pren cadascú
És una opció personal
Pot ser astuta o normal, 
Dirigida o ben segur
Sofrida i accidental.

Els directors estan perduts
No troben el seu rumb
Capitans sense coordenades
Abscises desordenades
Geògrafs desubicats
I desoccidentalitzats.

En quin sentit o direcció pretenen dirigir??

--

Les primeres paraules
Les segones paraules
I totes les següents
Paraules, no són mai 
Iguals per ningú.

--

Anam d’excursió
A dins un transistor
Cables, fusibles i
Algun radiador
Quina puta calor!!!

Un altaveu comenta en veu alta
La pols que té al damunt salta que salta
Hi ha làmpades antigues
Que ja no és venen a les botigues

Pel sintonitzador s’il.lumina
L’agulla de freqüències camina
Modulada per l’antena
Arriben ones a dotzenes.

--

Dissimuladament l’alliberes
Li dones absoluta llibertat
A una micona d’aire 
Que havies empresonat.

Ha fet un llarg camí
Per poder arribar fins aquí
Centrifugats i túnels
Foscos i embotits.

La seva temperatura
És germana de la teva
Si fa fred quan surt s’eleva
El calor li dona frescura.

--

Hem perdut el seny
I no el trobam enlloc
Serà qüestió de cercar un poc
La desesperació ens empeny

--

Desfermada l’harmonia
Brollen dolls de sentiments
Cada pèl de cada pell
S’escarrufa i se desperta 
com un gest de sintonia

Un calfred recorre el cos
Es passeja per la nuca
Passa per lmoll de l’òs 
i es desfà dins la perruca.

--

Desfermada l’harmonia
Brollen dolls de sentiments
Cada pèl de cada pell
S’escarrufa i se desperta 
com un gest de sintonia

Un calfred recorre el cos
Es passeja per la nuca
Passa per lmoll de l’òs 
i es desfà dins la perruca.

--

Tot el que puguis sentir
Més el que acceptis de creure
Tot el que no vulguis veure
Més el que hauràs de patir

La por només ajuda els governs.

--

Arrambat a velluts tupíds
Sublimaré les corbes, exaltades
I tranquiles que descriuen els teus pits
Fredolencs s’exalten violents
Tibants sota suaus cotons
Resulten irreverents contorns
De naturalesa inocent.

--

Una estona se ripunta de segons
La costura, esdevé perfecta brodadura
I així el temps resulta un domàs.
Una vela de vaixell
Que el passat retruca
Segons l’hagin ripuntat.

--

Perdoni vostè
Vostè perdoni
Que no m’aixec
No m’ensaboni
No tenc perquè
Perquè me doni
Si jo no el son
Vostè no el soni
Que si el deman
És perquè estim
A n’el dimoni!!!!

--

M’enamor constantment
M’enamor si es pot dir així 
I per l’efecte del coixí
Tanmateix me’n desenamor

No és la fflaira ni el color
No és la Lluna ni és lo Sol
Ni el plaer ni el dolor
No em saben dar consol

Ja no mir com sé mirar
Ara ni tan sols me miren
Ja no estim, no sé estimar
Ni m’estimen, ni m’estimen

Jo tot sol, com el mussol
Com el Sol, el Sol solet
Que ha perdut la capa
I el barret, quan fa més fred.

--

Un canari canta i jo vull dormir
Me cag amb sa canaria que el va parir
Resonen les campanes i ja han tocat les cinc
Tancau bé les persianes que no ho vull ni sentir

Quan facis la becada no et molestarem
No provis de roncar perquè et despertarem
Tria bona flassada per si tenguessis fred
Poder somniar llarg d’una tirada.

En s’estiu
Una estirada
Quina suada
Vaig a nedar
Si vols venir
Estàs convidada.

--

No en podem perdre més
Perquè ens farà falta
I qualsevol dia la mort
Ens assalta.

Arribarà per sorpresa 
o la veurem venir ?
això ni ho saben les bruixes
que endevinen el destí.

Per passejar que sigui bo
Amb Sol daurat i llarg camí
Per estimar que duri molt
El temps és el més gran tresor.

--

Les savines i els pins
Com els “boixos” i els “vesins”
Tots els pobles de sants
I de catòlics no practicants

Orelletes i flaons
Frígola I greixonera
Quan mos pega sa trempera
Mos baixam es calçons

Anàrem a Sant Miquel,
Una colla de gent bona
Trum trum dali dali dali pum pum

El Vedrà quin tros de penya!!!
Que no mos robin sa llenya
Si vénen mallorquins
Que mos prenen tots els pins.

Un boci de bescuit
Amb salsa de nadal
Cipa’t bé que et sortirà es pardal
Als calçons hi ha un descosit

--

Mires les paraules
I t’atures a tastar-les.

Quina oloreta
Dauren cebetes

Cebes i conill
I conill amb ceba.

Tendres les cebes
Torrades salpebrades
Que esclaten amanides
De verds i grocs colorides.

--

Fora mida te somniaré
Ensumant violetes
Amb les mans tan estretes
T’inclouré
Al meu somni enverinat
De desig i de plaer.

No podrem sortir 
Perquè estarem sols
En aquest món on la ment
Regalima consol.

--

Grata quan pica 
Grata si cou 
Grata una mica 
Grata't un ou 
 

Llepa ben fort 
Llepa't els llavis 
Llepa que es tort 
I no el t'acabis 
 

Frega'm la cuixa 
Frega'm els pits 
Frega amb la mà 
Frega amb els dits 
 

Xucla el mugró 
Xucla'm el coll 
Xucla el melic 
Xucla'm el moll 
 

Mor de plaer 
Mor de desig 
Mor pel deler 
Fins l'infinit!! 

--

Per què em sembla ferit aquell home
que veig des d’enfora, damunt les roques?
No hi ha sang al seu pit, el sol que es pon
darrere els turons del port no arrenca
del pòmuls eixuts ecos d’ossos grisos,
ni un crit, ni un gest de mal. Les ones minses,
quasi de mercuri unglat de vessa,
són una imatge que m’apunyala el cor.
El meu doble, el meu mirall dansa
amb peu maldestre a la corda fluixa.

--

Com és de fràgil l’ànima,
com es cruïlla el seu envàs de vidre mat o clar,
el cristall s’esquerda
i, de sobte fuig l’equilibri de paper banyat,
i comencen a embossar-se totes les sortides
del laberint, i els penya-segats supuren
buit, vertigen una altra vegada.

--

Jo et don tot allò que vols i que et pertoca
si vols sodoma sense dissimul
m'arm de valor i t'entafor el cul,
si vols verrim la te clav a la boca,

si vols per caprici tornar a gomorra,
tot d'una estic dispost a la barrina
i amb zel, amb delit, amb disciplina,
li faig una festassa a ta cotorra;

i si vols jocs malabars o a la cubana,
pots jugar amb la perdiu fins que s'ensorra
i es lleva de bell nou feliç i ufana.

Tot ho faig pel teu gust, pendó, germana,
voldria estar armat amb una torre
més alta que Lluc tota la setmana.

--

La mare em deia que, essent criatura,
va bressolar-me una dona de Llers.
Suau embruix que en mi encara perdura,
em prenc la vida com si fos en vers.

Temo la mort, incisiva cesura;
l’amor em sembla d’inútil esmerç.
Ai, a vegades la vida és molt dura,
ai, a vegades el ritme és advers.

L’alexandrí, que té corbes de sina
talment un dors sibil.lí de serpent;
l’hendecasíl.lab, que s’infla i declina

massa em són causa de goig i turment.
Els versos ragen a doll, perquè al caire
del cor batega una bruixa cantaire.


--

Si el ves és au de dues ales, posa
el bes al pit, i prop del bes la rosa.
Au de cent ales, rosa! Encén al pit
tots els perfums de plata de la nit.

Estel de plata, encèn l’esgarrifança
amb el mirall de fe de l’esperança;
sigues el prisma i jo seré la llum.
Tu hji posaràs la carn i jo el perfum.

Trenca el vidre de l’ull, plora amb la trena
de cabell d’or i pel teu plor a balquena
retrobaràs el goig de l’elegit.

Si el bes és au de dues ales, posa
el llavi al pit, i sota el bes, la rosa:
rosa de carn i rosa d’esperit. 

--

No vull, per viure, els fums d’opi
que m’ofrena la ciutat,
sinó l’aspra voluptat
d’un vi bru de celler propi.

Sabré, quan la mort s’apropi,
acceptar el conhort del Blat
si mai per tu he plorat
llàgrimes de telescopi!

La vida no em fou baldera;
he dit himnes als fonolls
i he libat els alcafolls

de n’Orfeu i Taballera.
Vull morir com l’olivera
encerclada de rebrolls.

--

Amics, no em feu esquellots, no.
Tinc un vi ranci d’ironia.
Vidu tot just d’il·lusió,
m’he mullerat amb poesia.

Diu que és un mal, o el que és pitjor,
una punteta de follia.
Dins la boteta del racó
servo captiu l’estel del dia.

El seny és brasa que s’esfuma.
Psiquis i Eco fan mil còpies
que multipliquen el meu cant.

Farbalà d’iris, floc d’escuma
de bisellades cornucòpies
on el vers fina sospirant.

--

Fineix el grill
de dir el seu lai.
El matí gai
sembla un espill.

Fugaç esglai
d’un lleu perill.
Oh bes senzill
com un hai-kai!

Sedent de rou,
el llavi es clou,
pinça i maduixa.

I un sol de mel
el pàl.lid vel
de l’alba arruixa.

--

Tinc por de viure sense tu.
Temo la nit i l’hora blava.
Tinc por del vent. Te’n vas endur
el meu albir, que et feia esclava.

Lluny dels teus braços de tissú
semblo un llorer que perd la saba.
De tant besar-lo, el teu flanc un
com un espill se m’entelava.

Tinc por, si em manca l’iris tendre
orfebrejat d’un rou de cendra
del teu ull verd. Temo el matí

i em fa basarda el bleix de l’hora
de l’estada que m’acora
si, sense tu, tinc por de mi.

--

Ofès pel sol un brot de tamariu
espolsa al vent la minsa flor morada,
diví esternut de perles de rosada,
ruixim d’aurores pàl·lides d’estiu.

ÉS el corall el to que més m’adiu
i la maduixa tinc per estimada
i semblo tot orella d’arracada.
Les caderneres m’han triat per niu.

Del monocord grill amo el lament.
No sé de lluita, em blego al grat del vent.
El tro m’esfereix, el llamp m’enerva.

No em plau de créixer. Vénen els pastors 
a la meva ombra: en tic per ells i el gos.
I afino els dits delint un somni d’herba.

--

Ara la mar és ondulada
com el teu pit adolescent.
¿La mar què fóra sense el vent
que ritma escumes com si cada

sospir ardent fos una onada,
cada petxina una arracada
i cada escull un jurament?

--

Gai juliol,
bany de les onze,
la noia vol
fer-se de bronze.

Si el sol s’enfonsa,
surt el mussol,
lluna i fajol.

--

Inacabat sonet, Maria Clara,
com la mica d’amor que em tens a mi
o aquell bes encetat a mig camí,
el primicer damunt la teva cara.

Sonet inacabat, Clara Maria,
simfonia
de besos
malmesos.

--

No hem d'escollir sintagmes bells  
ni tampoc vells. Per a desfer cabdells  
són suficients sintagmes garrells. 

Si això fes trontollar capells,  
o tombar-ne, o arrufar musells,  
tant de bo! Contra els mesells 

i deseixits, i a més burells,  
cal no estalviar gaires fusells  
i sense honta obrir portells, 

no encorreguts de rompre atuells  
ni d'aquest joc de mots coltells,  
escàndol de cloquers i capitells.

--

El nostre fat no està renyit amb l'humor,  
sigui aquest negre o devastat, anglès o català.  
Si volem més entenedors els nostres textos  
no tenim gens fàcil de fer-los la clenxa.  
Al capdavall han de ser ben autònoms  
i el que han de dir diran, no el que volem. 

--

Molts de triomfadors Adams  
ha vist sortir el teu Felanitx nadiu  
però també t'ha vist eixir a tu,  
el més entotsolat, el més decebut,  
el més pacient amb la sordidesa  
dels voltants de la plaça Reial;  
el més pacient amb la sordidesa  
del carrer de Marsala i de després. 

No hem de trobar puntaire per fer-te la punta  
que la raó, i la pietat, i la pàtria reclamen. 

--

Un àngel que no mostri
almenys una ala alçada,
l'encàrrec dissimula,
confon el personal.

Un àngel que no amagui 
almenys una ala tocada,
no resulta creïble
en aquest carnaval.

--

L'engany del giny on campa l'artifici
pot ser considerable -i respectable.
Però aquí, cada llaurada
vol tenir més que veure amb la terra
que no amb la forma de l'arada.

--

"Lúcid però dislocat",
epitafi el més adient.
"M'heu destorbat la llengua,
m'heu estroncat el doll", hi podeu afegir.

Tanmateix, entesos morbosos, faríeu malament
de centrar-vos en aquesta o en cap altra ferida:
els jos poètics són una gernació
talment com els jos no poètics.

Finalment, amb mà del tot invisible
i grafit untuós, qualcú escriu també,
a la llisa paret o al mur gratellós:
"tot jo és una exageració".

--

ens donam a solitaris jocs de mans,
a solitaris jocs de neu,
a fruir renous d'aigua i
com que ens manquen dones tenim imatges
que imaginam o trobam millors, més a l'abast!

--

Però hi ha el verd del Sena
i naus, dessota el Pont Royal.
Ara només noms
m'invoquen la memòria.
Trista corrua dels anys perduts,
dels anys que es poden perdre.
Però hi ha el verd del Sena.

Torno amb el bri verd del somrís
perquè hi ha el verd del Sena.

--

Atemporal per definició
un text ha de ser atemporal.

Tal com tu, lector, tambçe,
has d'aspirar a ser del tot atemporal.

--

Ja no és motiu d'alegria
que es congrenyi un text o un llibre.
La veritat no ens farà més lliures.

El feix de llenya per al foc
s'ha desfet i s'ha escampat i s'ha mullat.

La desmemòria t'ofegarà inexorable
com una boira que esborra, salvadora en part
potser.

el teu esguard
va finalment del tot a lloure.

--

Un àngel amb sis ales
-com estampat en la volta celestial-
o àpter i enrampat
-estranyament present en aquest fotut femer-
no té memòria. Ni existeix en el temps.
tot el que sembla que va fer,
fa o farà -si res-
és ara, ara mateix.

La lluita amb l'àngel,
a vida o mort,
és ara mateix, ara mateix.

La lluita amb l'àngel,
a tot o res,
és ara mateix, ara mateix.

--

Si rompeu el finíssim cristall 
d'un comportament honest, seriós i honorable, 
sols perquè no us és rendible a curt termini, 
si mentiu perquè convé a la vostra butxaca, 
alerta, com les gallines, sou de volada curta. 
Alerta, rompeu l'harmonia del vostre entorn. 
Alerta, el guany podria no bastar-vos per medecines.

--

Era més dolent que el fems de colom, diuen, 
i blauenc de paraula, obra i camisa, em contaren, 
amb correatges i pistola com a logotip de marca. 
Va ser ca cerber de la CEDA quan la fam, quan la matera, 
que això era ser "cosa". Després, li feren amples. 
Morí la setmana passada i a la barra d'una taverna 
un home quan ho sabé esclafí amb la llengua del cor: 
"si hagués mort ara fa cinquanta anys, mon pare 
se n'hauria anat d'aquest món més a pler". 
Tenia set i no em vaig poder acabar la cervesa. 

--

Jo era un nin salvatge que vivia a lloure 
i creia en la bondat i en la paraula dels homes grans. 
Fins i tot l'adolescència em va ser amiga. 
Després m'ensinistraren, m'integraren, com diuen ells. 
I ara som un home gran salvatge disfressat 
de pacífic vianant dels dies que passen i passen. 
Algun en veig de la meva nissaga, de tard en tard. 
Estalviam saliva baldera. Ens miram de coa d'ull i callam. 

--

Envilir el gest enmig de posats marcits 
sols, perquè no han volgut saber, 
sols, perquè no han volgut entendre... 
I dir-los-ho de pla, sense doblegar els mots: 
Sou una colla de covards! 

--

I diu, així, com de passada, 
aquell és un imbècil. Sabeu  
quina l'ha feta darrerament? 
I la conta. I riuen. I riuen. 
Poc després entra l'imbècil al bar. 
I li fan copets a l'esquena. 
No sé qui pagà la ronda, al final, 
però en tenc una lleugera sospita. 

--

No tenc clara recordança  
de la teva cara, aquell dia d'estiu. 
Però l'olor de la teva pell 
està impresa al dipòsit absurd 
de la meva memòria olfàctica. 
T'ensum però no et veig! 
Vaig esclafir la nit passada, en somnis. 

--

Tu ets l'amo absolut de la teva pell 
i de l'ànima i dels actes nobles i dels roïns. 
De l'entenent d'això mateix, se'n diu 
en cercles assenyats, allò tan clar, tan sublim: 
Llibertat! Llibertat! Llibertat! Llibertat! 
Assabentat, des d'ara fes-ne amb lentitud 
l'ús que l'alba et dicti com a més oportú.

--

No hi ha res més trist  
que un riu sec,  
que un pou eixut,  
que un nin perdut  
que no sap el seu nom,  
que un país perdut  
que no sap el seu nom. 

--

És cert, la felicitat es troba just cercant-la.
És cert, ja estimes quan cerques l’amor.
L’Art, no. L’Art sols rau en trobar-lo.

--

¡Oh dures fletxes de mon fat rompudes, 
rompudes per ferir més doloroses, 
que, llevant-me les plomes amoroses 
deixen al cor les puntes més agudes!

Flames més eclipsades que vençudes, 
aurores algun dia lluminoses, 
ombres ja de ma vista tenebroses, 
tenebroses, mortals, però volgudes.

Principi trist de penes inhumanes, 
terme feliç de l'ànima afligida 
que per alívio son dolor adora;

fletxes sereu i flames soberanes 
si llevau a mon cor la trista vida 
per donar a mos ulls eterna aurora.  

--

Ta amor perduda, una altra en vaig cercar 
per calmar la dolor de ma ferida, 
i una donzella m'oferí sa vida 
rossa i ferventa com un dia clar. 

He provat, en la boca engelosida, 
el llangorós plaer del nou besar 
i, en sos ulls, la mirada beneïda 
com raig d'un sol d'estiu he vist brillar. 

Si tu gaudires sempre amb mon turment, 
ella se consumeix per mon amor. 
Ella és serenitat i resplendor, 

tu fores nit de pluges i de vent. 
Mes cerc, debades, un encant diví 
que solament vaig veure en tu florir. 

--

Pels qui estimaren la materna llengua 
en els temps de pobresa i de dissort: 
un record. 

Pels qui deixaren els honors i pompes 
per conrar l'aridesa del nostre hort: 
un record. 

Pels qui en vaixells, errants per les tempestes, 
no arribaren ja mai al nostre port: 
un record. 

Pels qui aguantaren ferma la bandera 
en els camps de batalla i desconhors: 
un record. 

Pels qui moriren per la nova pàtria 
i en les tenebres els deixà la mort: 
un record. 

--

Una certa tendència al suïcidi 
es respira avui en aquest bar.
Des del taulell es contempla l’exili
d’aquells que intenten en va oblidar.

L’alcohol fa estralls perpetuant l’homicidi
dels dies buits abocats a la mar 
amb vius cadàvers mancats de senderi
que atònits beuen, ja farts de pensar.
            
El tedi creix com un arbre de sang,
s’enfila ràpid amb la cocaïna
que buida els ulls amb pinces de carranc.            
            
Fa por haver de caure en el barranc,
l’ample estimball de rost de paperina
en el caire del qual tot just romanc...

--

He tocat els teus pits, tan plens de tu,
i tot d'una he sentit la profunditat de les coses.
El caragol de la puresa arrossegant-se
per la pell menys fosca de la mort.

He tocat els teus pits
i una girafa escapçada cridava
els mantres de la selva,
patinava per l'asfalt,
es buscava com jo et busque
[com jo em busque dins teu],
a l'encalç del seu no-jo.

Ara torne del llarg viatge de trobar-te,
esvarant, de nou, pel teu tobogan,
obscur i salvatge com el port d'Alacant.

Em perd i em trobe alhora tot pensant-te.
Camine i calle.
Camine i calle tot sol per València

--

A casa només sóc això:
un pronom que rebota contra les parets.
Però si isc al carrer sóc l’incendi,
la flama, el foc, la deflagració.
I si em mires als ulls hi trobaràs guspires:
rebotaré repetidament contra el teu nom,
impregnant-me de tu, travessant-te amb l’esguard.

Sóc l’eix d’un món que es basteix entre
les gorges del silenci i que té sentit en la
mesura que tu em mires i m’anomenes
i em demanes.

Sóc l’altra cara de l’alteritat:
Un visionari que juga a explicar el món
enmig d’una gàbia de silencis.

--

Jo sóc la meua lluita.
I cada nit, des del llit, escolte l’ombra
callada del meu rellotge d’arena.

Sóc pacient com un arbre;
ocult i tendre com una arrel,
i calle resignadament els versos mentre 
compte una a una l’encesa volta de síl·labes.

Prô a l’endemà m’alce sobre el cadàver 
d’un home anacrònic, caducat, prescindible, 
i faig l’inventari d’espills i indecisions fins que m’assec 
en el caire de mi mateix, arran de l’abisme.

Llavors, insomne i resignat, 
em lliure a la perpètua caiguda
i deixe que les paraules em diguen.

--

T’enyore des del present d’enyorar.
I des del futur, des de l’imperfet,
des de la flexió verbal i les persones del verb.
T’enyore ahir, despús-demà, entre
dies faeners, calendaris caducats 
i meló de tot l’any.
T’enyore en gaèlic, en basc, en esperanto.
En clau de fa, en si bemoll menor,
en saxo, en sexe, en piano, 
en Kind of blue i Sarah Vaughan.
T’enyore groc, verd, gris.
T’enyore sense llenguatge, sense idioma,
sense Wittgenstein ni alfabets. 
(En analògic i en digital, en cursiva i en negreta)
T’enyore amb paraules, versos,
amb el Fabra i sense ell. 
T’enyore en síl·labes i acords, en metro
i en autobús, en bicicleta i en ala delta. 
(En les postres i en l’esmorzar)
T’enyore en aquarel·la i en graffiti.
Amb prozac i sense ell.

--

Un canyeló li donava 
Tirsis ab la boca a Flora 
i ella tamé, d'allí enfora, 
ab la boca lo acceptava. 
I ab un bescompte amorós, 
un llavi apretat tenia 
pensant que al sucre mordia, 
més que'l sucre saborós.

--

Tots sos usatges antics 
Barcelona un temps guardà, 
que ab cossos sants los comprà 
ab algun dels sants més rics; 
i en estos sigles inics 
han passat en cartroners 
i en mans de vils saboners 
i ab noves constitucions: 
són los bandolers barons 
i los barons bandolers. 

--

No serà persona cuerda 
ni manco estimada en res, 
ni tampoc bon portuguès 
qui dirà mal de la merda. 
Que encara que sia verda, 
blanca, negra, parda o groga, 
no és just que ningú se moga 
per dir que sia dolenta, 
perquè, encara que és pudenta, 
és antiquíssima droga...

--

que, sent de mal francès prenyat baül, 
sols la pendré per a que em xucle un moll 
que tinc entre los pèls de l'ull del cul.  

--

Temps que, sens temps, passares com a temps, 
                   si del bon temps memòria, Temps, me deixes, 
                   com no et llastimen, Temps, ab temps, mes queixes, 
                   antes que temps me vinga a faltar, Temps

--

La violència de l’ull
encaterinat amb el dia:
el sol en síl.labes congria
el mot de la llum a l’escull.

La llum que vull, la que no vull
a l’espectre de la bugia:
papallonejadora, em guia
la cambra obscura al blanc del full.

A les palpentes, tot l’estiu
és una randa d’escriptura.
El món en la claror s’escriu.

com la llum en la pedra dura.
El mot a la plana s’atura.
a l’arquitectura que viu.

--

El bosc és a tocar de can Bussana
i s'escanya la llum en el teixar;
un cop de llança, al blanc d'aquesta plana,
l'esgarrifança del matí lilà.

Passatgera de l'aigua selvatana,
que et daves en almoina com el pa,
engrunadora de l'amor, germana
de la fletxa que tota es vol lliurar:

vas viure com l'albatros en la nit,
quan la tenebra atònita no el sap, 
aquell batec amb ànima de crit, 

aquell clam de claror de cap a cap,
que, al cel enlluernat, a trenc de dia,
diu la fúria de la poesia:

més pur que tots nosaltres, aquest llamp
que t'encén i t'immola en un estramp.

--

Encenc una cigarreta,
calostre de diòtries de xarol,
regalimant per les ginyes
d'un cementeri de papallons fenicis.
El.lipsi d'amor.

--

Al costat esquerre,
a la tercera costella
on tu m'acariciaves,
ara verdet
i dues tatxes rovellades
on penja la teva absència.

--

Oliveres platejades
de cansament de mans de miner.
Suc l'amargor del migdia.
Besades de vellut de mandarina.
Jo sallant ossos de paraules
i les fic dins una alfàbia.

--

Que Déu te guard, oh vinya catalana! 
Mar de verdor que serra amunt t'estens! 
Mon pit s'eixampla al respirar ta ufana, 
si enfonso els peus enmig de tos serments!

I et vull, i et tinc mateix que una altra esposa, 
i els fills del cor els fem pujar tu i jo. 
El meu amor te torna més hermosa, 
i et dono fins la sang amb la suor!

Benhaja el sol que et besa cada dia, 
i la pluja abundosa davallant 
sobre tos pàmpols, llengües d'harmonia 
que els aires mouen, mon delit cantant!

Com tos sarments s'abracen en la terra, 
que s'abraci al damunt la nostra gent. 
Oh vinya de la plana i de la serra, 
dóna'ns força i noblesa eternament! 

--

La ganiveta de casa 
diuen que la van fermar; 
ara tothom diu que és lliure 
i és més fermada que mai. 
Nostre pa de cada dia 
no és saborós com abans, 
que al fer-hi la creu als avis 
la cadena es sent dringar.

--

Quina tristesa m'ha dat 
mirar-te de Vallvidrera! 
Tan gran que t'has fet, ciutat! 
-com més gran més presonera!

--

Amarada per la lluna 
muntanya de Montserrat, 
me sembles la immensa flama 
d'un foc follet encantat. 
Foc follet d'un cementiri 
que és Catalunya al plegat, 
on fan de verms tots els homes 
i el mort és sa llibertat!

--

Oh Venècia dels meus somnis! 
Damunt de l'aigua adormida 
jo hi veig los ulls de Desdèmona 
que es guaita d'una altra vida...

--

Fills de la terra cubana 
que els gruillons heu trossejat, 
pregueu per una germana 
que enyora la llibertat!

--

Catalunya, pobra mare, 
no et sento els glatits del cor! 
Qui t'ha vist i qui et veu ara! 
Un temps lluitant per l'honor: 
avui amb fang en la cara 
cercant només grapats d'or!

--

Catalunya rep la saba 
dels mugrons dels Pirineus, 
i no vol ésser esclava 
sinó del mar que té als peus.

--

L'espasa del rei En Jaume 
no té pom, i res hi fa, 
que no es veu, per aixecar-la, 
ni tan sols un català.  

--

Som i serem gent catalana 
tant si es vol com si no es vol, 
que no hi ha terra més ufana 
     sota la capa del sol.

Déu va passar-hi en Primavera 
i tot cantava al seu pas. 
Canta la terra encara entera 
     i canta que cantaràs.

Canta l'aucell, el riu, la planta, 
canten la lluna i el sol. 
Tot treballant la mare canta 
     i canta al peu del bressol.

I canta a dintre de la terra 
lo passat jamai passat, 
i joren i nits de serra en serra 
     com tot canta al Montserrat. 

--

Què més vols de l’esclau, dona inclement?
     T’ha vist al peu de l’ara
a un altre home lligada eternament,
     i no ha dit res sa cara.

T’ha vist entrellaçada al teu marit,
     com una heura a la soca,
i uns besos i altres besos ha sentit,
     i ha somrigut sa boca.

Què més vols de l’esclau? ... Fes de son cos,
     en estes nits callades,
lo coixí de l’esposa i de l’espòs...
     i us dormirà a cantades!

--

No ho digues a ningú: t’estimo encara;
per l’ombra guardo ma corrent de plors:
només que tu llegeixes en ma cara:
sóc un sepulcre revestit de flors.

Jo la conec ton ànima traidora;
vil i ingrata com ets no ho fou ningú...
mes sigues santa o sigues pecadora,
què li importa a mon cor! Té fam de tu.

--

Al trobar-te amb lo marit
l’endemà que eres casada,
no li deies pas ni un mot
entretant que jo passava.
I avui, després de tants anys,
al veure’t altra vegada,
li has pres lo braç sobtadament
i li has parlat amb rialles.
És que allavors vas sentit
greu pietat per la meva ànima,
i, avergonyida, tens por
que et tinga pietat jo ara.

--

     Que hermosa que ets, oh nit,
     amb tot el món dormit!

La mar és un beressol poc a poquet brandant;
les ones dintre d’ell cada una és un infant
     ont tots s’han arrupit;
i els astres per damunt són mares vigilant...

     Que hermosa que ets, oh nit,
     amb tot el cel florit;
     amb l’aire sospirant;
amb les ones que es mouen somniant!...

--

Més que la sang dels combats
me plau una sola gota
per sobre els pits de l’amor
que amb ells se bat ma boca.

--

De nit, sota la galera,
el mar que s’alça i s’abat
sembla el pit de ma estimada

--

Amb perífrasis i punxons 
de l'antagonisme 
entre matar l'aranya i 
fotre's de la virolla, 
hom gaudeix del do de la ubiqüitat.

I, vatua l'olla, em roda el cap, 
se m'enterboleix el lluc, 
em fan figa les cames, 
em ve un cobriment de cor 
i, catapultat violentament, 
sóc precipitat de morros  
a la vora d'un llac 
emmantellat de boirina, 
on beuré a caramulls 
com un porc escanyat de set! 

--

I un colló, borbó-borbó!  
Vinga, una espasa, vinga!  
Ni una pesseta sia treta! 

Un garrot, garric-garroc.  
Una copa, tota-tota.  
Un borbó, colló-colló. 

La infanta juga la carta:  
vinga-vinga, anem a bodes,  
odes-odes! I aquesta oda 

poda-poda i crida: Visca  
la República, pública-pública!  
Monarquia? Anarquia-anarquia! 

A fora el Borbó, colló-colló. 

--

Hola noi! Com va tot?  
Bé, bé. Ah! I tu què?  
Ves, no res. Home! Uf!  
Sí, quina calor! Ep!  
Quina hora és? Alabat  
sigui Déu! Ca barret!  
Malament rai. Què fas?  
Ecs! Fuig! Deixa'm! Quin fàstic!  
Reina Santa! Pollós!  
Alça! Correu-hi tots! Au!  
Vinga! No comencem!  
Si no dic res, però!  
Més val! Desagraït!  
Ai! Para compte, eh?  
Ara sí que m'has mort!  
Que et fas el ruc o què?  
Que parlo amb la paret?  
Que més val que callis!  
Què tens ara, bandarra?  
Totxo! De què te'n fums?  
Què t'has pensat? Prou, pou!  
Faltat! Què t'empatolles?  
Qui ho havia de dir?  
Pots comptar! Quines penques!  
Vés, vés! Malaguanyat!  
Vols dir? Bah! Se me'n fot!  
Avall, que fa baixada!  
Tu mateix. Quina angúnia!  
Barrut! Pallús! Vagarro!  
Vergonya me'n dari!  

--

Aquest poema  
es nega a si mateix  
i per això mateix  
s'autoafirma,  
i, en autoafirmar-se,  
nega així mateix  
qualsevol afirmació  
externa a la seva  
negació radical: sí.  

--

ens recolzarem a l'ampit per fitar l'aigua 
giravoltarem turó amunt i  
remorejant lleument 
semblarem teranyines 
i hi perdrem els estreps 
faré la guaita de nit 
i afollaré 
cop rere cop 
la tercera dimensió de l'ombra de la fe

que ja m'han esquilat  a bastament 
i penso a què treu cap 
de ser musclo d'aquesta olla lírica 
si Cal.líope es pot haver amagat l'ou 
sota el vestit 
i segurament 
no ho notaria ningú 

--

I en oir jo l'eloqüència del mestre,
m'esquincí el pèplum i el mantell,
m'arranquí cabells del cap
i els pèls de les aixelles i del pubis
i fugí esbalaïda;
i vingueren cap a mi
tots els qui s'estremien
de les paraules assenyades
d'aquell pou de ciència,
i restí estirada a terra
bo i esperant el suplici vespertí,
durant el qual m'alcí
amb el meu astorament,
m'incliní de genollons,
estenguí les meves mans
cap al cel rogenc de pluja i vent
i, plena de feresa, vaig tenir
un cobriment de cor
i em vaig morir.

--

La paraparèmia és el no-art
de dir talment les coses:
primer, que aquells a qui parlem
tot just les puguin entomar
amb molt de patiment i no gens de plaer;
segon, que no s'hi sentin atrets,
de manera que l'interès propi els porti,
de mala o bona gana, a deixar de reflexionar;
tercer, que acabin veient
que no hi ha res a entendre-hi.
Cal ignorar les elucubracions dels hermeneutes,
que seran forçats a rendir-se a l'evidència
que, quan el context és paraparèmic,
tot hi és intel·ligible en l'instant
en què un hom comprèn
que al seu magí no li convé més febre.

--

Ara, que som davant d’aquest mar blanc,
estic amb tots vosaltres, amb els que 
varen caminar amb la pluja; amb els que
varen cavalcar amb el vent; amb la meva
amant de xarol que ja ha escorxat la 
meva carn; i amb tu;
amb els ploracosos d’encàrrec, que varen
violar la meva derrota; amb les núvies
de la nit i els tigres de suor que varen cantar
amb el tro; amb els alquimistes que
varen somniar mil laments; amb
els suïcides contents i els guerrers vençuts;
amb el boig i les seves visions de tela;
i amb tots vosaltres, que sofríreu
el silenci,... i amb la lluna, que
viatja amb la mort.
I; ... a tots, a tots els que volien
canviar els camps d’ombres.

--

Les roses de colors, se marceixen
dins el teu pit, on s’escarrufa
l’auba, i el sol se pon davall els colors
trencant l’harmonia dels sons del
telèfon, que se fon dins el fang, amb 
la suor i les llàgrimes d’una estrella
que desitja, fugitiva, 
el somni blanc de la roca,
que retrona dins el silenci.

--

No!
Perquè els teus llibres de seda
ja han penjat el mariner
dins el fons de la butxaca,
enrevoltat de sostres de
cotxes nets.
No, no, ja... nooo!

--

El cap, sembla un rosa amb
el foc de les mans del violí de taula,
i el cos d’un nin lleu devora del poal
de fems. Demà és diumenge, no el s’enduran
fins dilluns.
La lluna! la lluna!
Jo tallaré el futur de la terra llisa,
i veureu el cel de mil finestres.
La lluna! la lluna!
Jo vull que l’aigua se’n vagi
per cercar les pedres rodones.
La lluna! la lluna!
He tancat la finestra perquè no 
vull escoltar el plor de la brisa.
Ja no puc més, la mort me surt
pels ulls.
La mort.

--

Estic en el lloc,
on el drac crida
als ulls de mil llunes
de tristesa, que 
criden dins la flor,
i me n’estic anant,
perquè no hi ha més
que records de la
llunyana fosca.
En aqueix lloc no hi ha
més que besades que
fermen les boques, y
això no m’agrada...
Aleshores...
Me n’estic anant,
anat.

--

Crit del mar,
com un alenar de roses
captives dins la paraula;
dins el cel, és molt
fàcil cridar al vent.
Racó de mans fingides
que s’encenen amb l’aigua.
Fantasma de la tarda.
Tremolor, foscor, mort.

--

La lluna pareix que neda,
davant, aucell de por.
Plaça llunyana, ombra d’imaginació.
Les boques criden. Tensió.
Estiu de la muntanya,
sota la flor.
La tarda esclata nins,
metafísicament,
amor.

--

Quan arribi la fosca,
les paraules es perdran
dins el cor,
i les mans pujaran
damunt la terra
per aferrar-se
al teu cos nu, mentre,
les nostres boques,
s’acostaran fins
fondre’s amb una claror 
dolça de la llunyana ombra,
que neda.
Quan arribi la fosca,
tu,
seràs meva,
i jo,
em donaré a tu,
fins que la sang i el foc,
es perdin en la terra.
Quan arribi la fosca...

--

Amic del palau que tomba, que
parles amb l’àngel de la
teva ombra, plana,
i del mot, que sembla 
esclau del seny,
i del turment,
que queia com una fulla,
espessa.

--

La llum flota dins el turment
dels teus cabells, al vent,
i els ulls que em miren,
criden de dolçor.
La teva cara, sembla el sol
amb un roser vermell.
Mentre la nit,
s’esclata dins el cor.

--

Això podria començar així. Inici d'una excusa 
que confortés tots els comportaments futurs. 
Voldria escriure't amb una sang de poble: el teu nom de marès, 
la carn, aquest somriure, consentint 
aquest país com un foc d'ara, com un vici cruel. 
Els cavallers nosaltres, els antics. Veu i tara. 
Això no pot acabar bé: la mar, els pins, la raça catalana.

--

L'únic remei per combatre l'anarquia 
consisteix a escriure anarquia en un paper 
tenyint després el mot amb mercromina. 

N. de la R.: En cas que no hi hagi mercromina 
s'afusella un home innocent 
que no tengui més de vint-i-cinc anys. 

--

Cada pit tenia forma de poema. 
El sexe era un gladiol vermell. 

S'abraçaren tendrament 
i aparegué un falcó amb les ales de giny 
surant damunt ones de marbre. 

(Si el falcó hagués estat un corb 
l'erecció no hauria estat possible). 

--

Al vidre esquerre de la finestra 
s'hi reflecteixen 
dos ocells i una carícia 
cada nit. 


--

Damunt la platja 
un cec ha escrit una oda 
amb un bastó. 

Al cap de cinc minuts 
ha començat a ploure.

--

Fa una feina 
davall una figuera 
coll-de-dama: 

es torca 
amb una fulla 
verda 

--

La madona de Son Serra escorxava conills cada dimecres; estenia les pells en un filferro i donava els peus als cans de bou. Un dia de setembre de l'any 1939, dimarts, un veïnat li va fer avinent que cinc homes havien afusellat el seu fill en un coster del cementiri: Plovia. La madona de Son Serra es va aixecar del taburet, es vestí amb la mudada més nova i va calar foc a la casa. Ara diuen que sense fer testament. 

--

Puix l'escala 
i la torn davallar. 

--

Evidentment 
sobra retòrica 
i dictadura. 

--

Renulls d'acarigol fartien olls. 
Xecacs; bratien siunyats tacots 
i cap refunissat nestuf cliclava. 
Runien cellaguts, de cast catoll, 
que refunaven ceriguts elgots 
damunt l'escatzia que cenyament bescava. 

Furgien fatagalls, tots plens d'espoll: 
al cluny, una isca de verrut ticava.

--

Tan sols l'emblanquinat veu que t'ho faig, 
mostrant el forc al guix, tapant el fum. 
Potejam pols, tot cercant de l'escaig 
un poc de ble que enlluerni la llum. 

Sempre convé, del goig, deixar-ne un raig. 

* 

El tenc tan net que estic empegueit; 
el tenc tan dur que no puc donar abast. 
No me l'espols; cerc forat i l'afic 
perquè amb el suc ens estimem el tast. 

Amb certa por cercam majors envits, 
evitant, a poc a poc, clams amargs. 

Pujam tots dos al cim de l'imprevist.

--

Serà pecat errar a bastament, 
entrar en vici i no voler virtut 
per bé o per mal; mostrar del cos l'engrut 
entretenint de la fortor el gest.

Cap xap no oblida el seny, ni cerca solls 
on ragi a pler la carn: tasta perdius. 

--

De genollons o d'esquena a paret, 
cercant el viu de la bleda amb el grop, 
qui més embena sap que no hi ha corc 
a cos novell que foc d'acer no tem.

La llengua llepa en net; sap massa molt. 
Al call li agrada el pèl: fonoll als ulls.

--

Si hi ha estopeig tothom fa el cul enrera: 
els decidits són pocs. 
Carrers i carrerons. Caminets, caminois. 
Campos sempre està en la quan cremen terra vella. 
Olor de rebentat i aspres fels a la llengua. 
Residus de porcell esclafats dins el llot. 
Albercocs asseguts als bandals de La Sala. 
Moraduix al clatell. 

Rescabalaran els rics amb paraules grolleres 
i el poble traurà el cul al verdanc més sinistre. 
No ens voldran ni escarnits: infidels al país. 
Campaners sense creu ni senyera. 

Barriscar ens ve de vell!

--

Hem consentit callar massa espesses vegades, 
obrir de pinte-en-ample els escrits de color 
perquè entràs la llum clara dels llibres que no veim. 
Hem imitat la mar sobre guarets immensos 
on nien i conserven aucells pintats de blau. 

Hem callat potser massa. Hem vist podar brancons. 
Tots els records que dúiem al cor de les butxaques 
s'han esvaït per sempre, com fulles de tardor. 
A l'endemà de creure amb béns escatimats 
salparem de bell nou cap a l'illa de Creta.

--

Escola, taula, carrer i paraules
defineixen el que se'n diu, rarament
llibertat, lli-ber-tat
per a després escollir una pràctica
es-co-llir
sinònim de veritat i error.

--

"Qui hagi vist el present ho haurà vist tot:
tot allò que ocorreguera en el passat més llunyà
i també el que succeirà en el futur"
diu Danilo Kis en Una tomba per a Boris Davidovic
citant els Pensaments, llibre VI, 37, de Marc Aureli
quan fa referència a l'antiga doctrina animista dels Nyom :
"Viu cada dia com si al vespre t'esperés la mort
i adona't en aquest espai de temps
que la teva època no és ni millor ni pitjor",
que "tot ha estat, sempre i simplement
la millor merda possible"
i això ho dic jo.

--

L'arbre enrajolat
i la fusta, ja ho deien
per cremar.
No hi ha benvingudes
no hi ha datileres
i proves de fer creuar dos rius
sense que en surti un de sol
(nerviós) i dius que ho intentes?
Els raigs de sol són pedres i tu
lapidació
i perdona'm les ofenses
però de polleguera només m'hi treuen
ma mare, s'al.lota
i jo totsol. 

--

Diuen que quan surt el sol tu encara dorms :
les mans netes
esperant-te l'aigua calenta
la cara nova
de nou l'ofici de la mort.

--

Del Sud, el Nord
del ferro, l'acer
del petroli, el món
de l'energia, el món
de no voler viure sense empassar-s'ho tot.

--

Una cançó per favor 
necessit una cançó!

--

El Gegant del Pi ara balla ara balla
el Gegant del Pi ara balla i te fot un tir.

--

S'aixeca la fera
la pobra fera perduda
que decideix
al límit de la llibertat
passar tres hores i mitja al dia
revoltada
mirant la televisió.

--

Així arriben els astres:

    emmirallats i certs:

        barca de sons:

            velam sicilià:

mar salinera per molts d'anys.

--

Jo que vaig ser sorra i sóc avui 
cristall 
per obra d'un gran foc, 
jo que m'he sotmès 
a l'exigent rigor de l'abrasiva talla, 
tinc avui poder 
de convocar la flama. 
Així 
el poeta i el neguit i la paraula 
sorra, foc, cristall, estrofa, ritme 
-ai d'aquell poema que no inflama! 

--

Mirar com perdent la mirada 
-liquen, falguera, rovell-, 
inundar-me de pedra, ser pedra, ser vell 
com el món, reposar...

Pesar, 
ocupar un cert volum en l'espai, 
un lloc definit i no moure-me'n mai, 
escalfar-me amb el sol, refredar-me amb el vespre...

Anar-me esquerdant 
molt lentament, esberlar-me algun dia, engrunar-me 
més ràpidament cada cop, 
ser pols en el vent, 
no ser res, reposar... 

--

Tot ho trobo més clar quan t'evoca 
l'alegria del sol als carrers 
i aquest dolç laberint de xiprers 
on vam córrer i que encara t'invoca.

Veig encara brollar d'una roca, 
com un llamp que en el cel s'esquincés, 
l'aigua freda d'uns dolls fugisse3rs 
que reclamen el goig que els pertoca.

I ningú no sabrà que en secret, 
malgrat l'aire badoc i distret, 
tinc més llum i més aigua i més festa,

i que et tinc, amor meu, i que et tinc, 
i que rius i el cristall del teu dring 
m'és la més saborosa conquesta. 

--

Tot ho trobo més clar quan t'evoca 
l'alegria del sol als carrers 
i aquest dolç laberint de xiprers 
on vam córrer i que encara t'invoca.

Veig encara brollar d'una roca, 
com un llamp que en el cel s'esquincés, 
l'aigua freda d'uns dolls fugisse3rs 
que reclamen el goig que els pertoca.

I ningú no sabrà que en secret, 
malgrat l'aire badoc i distret, 
tinc més llum i més aigua i més festa,

i que et tinc, amor meu, i que et tinc, 
i que rius i el cristall del teu dring 
m'és la més saborosa conquesta. 

--

Això ha de ser més, això demana més, això reclama créixer, 
ser contemplat és més que la meitat de l'ésser: 
neix un nou paisatge amb cada nova llum, 
ah presència múltiple i diversa, 
matís en la fixesa del costum!

Cada objecte es dóna i es dispersa: 
no és en ell mateix, és en la llum 
que el volta, en la mirada que el completa, 
i l'ull mateix no és si no es concreta 
en una visió. 
Per això elogio l'alba, la promesa, la claror: 
jo tornaré a ser jo, retornarà el paisatge 
-quina novetat, cada retrobament!- 
i tornaré a mirar enamoradament 
la ben sabuda església, la previsible platja.

Què hi serà rutina? Què hi serà sorpresa? 
I en l'expectativa tènue del celatge, 
elogio l'alba i visc en la promesa. 

--

Filtre. Sedàs.  
El vent arrossega altives muntanyes. 
El món ja no és blau; 
el cel és gris plom; la mar és gris plata. 
Incendi al terrat 
-claror sobre els núvols- i pluja a la casa. 
El món s'ha esberlat. 
Sostre. Tendal. Escut. Barricada. 
Lluita. Combat. 
Les ombres on són? -oh nuesa sobtada! 
El vent i la mar. 
Objectes sense ombra; el món sembla fantasma. 
Només amb els llamps 
tornen les ombres, profundes, mullades. 
conèixer el real: 
fulgor d'un instant, com un do incontrolable. 
O bé contemplar 
a recer del balcó aquesta pluja pausada. 
Frescor, intimitat: 
en el canvi del món, canviar la mirada. 

--

L’ordre matemàtic simula el món real,
crea un altre món –de càlcul, i mental-
regit per lleis exactes, hipòtesis, models:
en un ordinador reneixen els estels
com fa tants anys nasqueren, en brous primordials.

I som com creadors!: veiem a la pantalla
un món tot just nascut. Una galàxia qualla,
es formen els estels –i tot sota control!
I regulem el temps i dominem el sol,
i musiquem i tot la còsmica rondalla!
-fins que el flux elèctric, de copi i volta, es talla.

--

Els àtoms,
creixent lentament en el ventre calent dels etels,
reunint els protons i neutrons necessaris
per ser no ja hidrogen tan sols, sinó heli,
carboni, nitrogen, metalls
pesants, cada cop més pesants, fins a ser
pols projectada, expansiva en esferes creixents,
pols molt estranya en oceans de buit i d’hidrogen...
Ah quanta llum,
quanta calor en els orígens d’aquesta matèria,
ara palpable amb la mà, fins i tot ara mà
que palpa, que estreny, que colpeja, que esquinça!
Ara, a l’abast,
restes d’estels primitius, antiquíssims...

--

La vinya enveja el verd dels castanyers,
la mar perd son color sota la boira,
s'apaga l'or torrat de la perdiu,
en l'aire hi ha tendreses moridores.
L'estiu se'n va. I un caçador cansat,
amb una breu escopetada,
trenca a bocins el vidre clar del cel
i sobre el món les flors del cel escampa.

--

Quietud ran de mar. El temps era eixut.
Jove auró d'Agde, tendre arbre vençut,
al bosc s'amagava filferrada endins;
el mar part de fora, tranquil plany salat,
malgrat a la vora no l'alimentava.
Arbre corsecat, despullat de verd,
escapçat de braços per la branca enterca
sense llibertat. Part de fora el mar...
i tant a la vora! Cementiri mar
esguardaves tombes sense nom colgades
entre filferrades: Hades de sorra,
portal de gregal; plor, cel, vent i pell
damunt dels morts i món de sarna i polls.
Miraves el vell Gólgota salat:
estrelles de mort, l'erable, jueus,
pirates i creus. Fossar reposat.
Això era l´home: un arbre arrencat,
un auró tot roig d'un nou Reich de foc,
estelat amb sang, de dos-centes mil
branques certes. Crist. Home. Llar de l'ombra.
S'esfullaven cors: la tardor dels llops.
Començava el clam en un mar irat.

--

De nou el mar i sempre
renovat en ell mateix,
la dança de les ones
i la cançó del vent.
De nou el mar, vibra
estremint corrents de peix,
en el ventre terra fosca
i fredors de temps que neix.
De nou el mar, ara calla,
qui l'escolta? qui l'entén?
al punt dotzè el foc davalla
sobre els coloms de la pell.
De nou el mar i sempre
sempre guarda algun secret,
les ciutats d'antany, perdudes,
d'una verge el seu plor bell.
De nou el mar, ens torna
ens enganya, se'ns acreix
ara se'n va, lluny s'envola
és un nen, un vell que creix.
De nou el mar i encara
quan tot serà mort desert
ell vindrà jugant com sempre:
De nou el mar verd batec.

--

aMOR..
tenies
una papallona negra
en lloc del cor
i un apetit mortal
de goig.
aMOR...
tenies
una au obscura als pits,
un niu humit, molsós,
un riu eixut.
Eres de roca fosca,
de gel negrós
...aMOR
Vaig esbalmar-me
al pou pregon
que m'ofrenaves.
I vaig morir:
per tU i per mI.


--

Potser que torni
a les arrels
i que allí cerqui
altres camins.
¿I qui sap si hi ha un sender?
Potser tot és una roda
i jo sóc sols el fusell.
Potser que torni
a la infantesa
i que allí esbrini
el meu destí.
¿I qui sap si hi ha un destí?
Potser tot és grisa serp
i jo sóc sols un verí.

--

Davall les rialles
mai no plou ni neva
ni es fa fosc.
Tot és rialla universal
i la pols bescanvia amb l'aire
un malmès esglai comprensiu.
Gasives, les llumetes del carrer
s'amaguen sota les rialles
guaridores, blanques i màgiques
d'aquest insomni que estalvia pors.
¡Ai, rialles dolentes dels infants!
Aquesta nit,
quan sigui tot fosc,
sortiré de la tomba
i obriré, de bat a bat,
els llavis del meu veí mort.

--

No em fa por la blancúria del paper
quan s'acosta el moment de reflectir
la vida imaginable. Certament,
tots som miratges nus d'un altre espai
que reviu dols viscuts. Costa poc témer
el naufragi del seny: de bon matí
bastim taüts amb mots incongruents.
Tots els versos naixents són assassins,
metralladores del polit, pautat
paper net amb tinta irreal... Rebels.
Només deu ratlles, i el poema viu.

--

Visquérem dies de trèmula angoixa.
Cercant la química de la agonia
vam obrir tots els mots de bat a bat.
Qui sap si els savis sabran explicar
totes aquelles tardes hivernals
que soterràrem al laboratori
mentre a fora el temps reia, reia i reia.
Nigromants i alquimistes d'envelat,
mesuràvem l'essència de cançons,
potingues, filtres, beuratges de mots.
Orbs i somiant el final del somni,
tots dos, poema, cavalcàvem junts
mentre escoltàvem la sínia del temps
que fora reia i reia sens descans.

--

Si em perdés,
cerqueu-me sota d'un om,
però lluny
de paisatges i tempestes.
A recer
del vent, com un rodamón
amb l'angúnia pintada al rostre.
Anireu
cercant l'alè del poeta
com qui busca
l'or dins l'amagatall d'altri.
Trobareu
sols un cos mort i una esquela
on podreu llegir-hi clar
un sol mot:
el nom vostre.

--

L'andana és aldarull, brogit de gent
i de crits muts i de gent i gemecs
sords que empastifen l'aire brut: crits bruts
que endolen els colors pàl×lids, grocs, pàl×lids,
i batega el meu cap -crits bruts- i el metro
xiscla i perfora la gola de llop,
xiulen els crits i la fera s'atura
a poc a poc, a poc a poc...
I salto,
mentre la sang s'escapoleix: silencis
dels pàl×lids, grocs crits bruts, que s'enlenteixen,
i la fera i el cor ens deturem
simultàniament.

--

La negra neu, el teu mirall.
Sagetes assassines van vers ell.
Caires de pedra antiga, despullats,
endolen el càntic de tots els càntics.
¿I on vaig jo, si tu vas vers ell?
Fa fred dins el misteri on ens celem
-prudentment- tu, jo i ell, bastards.
La indolència del temps perdut
m'emmena el dol de la memòria.
Esferes que esclaten i el fum
surt: surt el fum que mata el foc,
la flama, però no la pedra.
Terratrèmols ficticis, devers la matinada
ballen, capdavanters, preludi de la dansa.
Amaga els llibres a bon recer, perquè en els fulls
no trobaràs els proverbis del boig.
A l'illa arribo, cansat
-un mirall dins mi mateix-
però no sé retrobar-me.
Cignes de l'estany, consoleu-me:
-Doneu-me plomes d'argent, mirra i pols.

--

La negra neu davalla.
Se t'ha acabat la por, se t'ha exhaurit el temps,
se t'ha esmolat la roda, se t'ha menjat la neu.
Ets sol a l'erm paratge
i a prop teu ja no hi plou.
Quan alces la mirada,
el dia es fon; la nit,
somorta i lleu, escampa.
Ets sol dins tu mateix
mentre la negra neu
t'és ben dolça mortalla.
La negra neu, el teu mirall:
són hores de gel, de borrasca.
Mentre se't fon la blanca neu,
mentre la negra neu davalla.

--

Com grisa neu veig l'enderroc d'un món
que va minvant sota l'esclat aurífic
de cinc mil veus monòtones, cinquanta
soliloquis, monòlegs enfeixats
dins de manolls de pergamins d'ovella:
els palimpsests difunts d'un llibre vell.
Repensaré l'esglai del temps perdut
i diré que ara sóc aquí, cercant
les sobrances mig foses d'una neu
negra com nit glaçada i morta: l'ham
dels rèptils penedits que fan les ombres,
un misteri lustral que hem batejat
història: el manubri de la nit.

--

Els flascons, les espècies, el perfum
de les flors del calaix, uns crisantems
de color groc als cementiris blancs.
Els taüts de sis-cents seixanta-sis
metres quadrats, les portes automàtiques,
el dring de copes: -¡Brindem pels forats!
La caixeta de l'odi, el fogó buit
de menjar, els vailets motociclistes
fills d'un temps de sandvitx i de rock-pla.
I la cultura escarida -oblidem
el blat i la civada-: l'escarràs
de feina bruta de l'avui, demà.

--

L'enderroc és la llum, i aquest present
la cendra de l'ahir que ara és presència,
que m'imposa en la fosca del desori
dins la nit del misteri perbocat
per la serp que aquest aire vell, decrèpit,
allunya: l'esglai del record, malura
que com la grisa neu s'estén arran
del somni organitzat, els cossos nus
i les agulles foradant respostes
en llengua estranya, quan escara és d'hora
per morir davallant a les palpentes,
quan encara no és l'hora de la neu
eterna: el rostre de les dotze màscares.
La negra neu brandava la tenebra,
la grisa neu eixorda la mortalla,
és temps de neu eterna: foc de palla.

--

El VIT a jóc, de tan plàcid t'irrita,
et rememora l'embat furient,
els folls orgasmes amb noietes blaves
damunt les màrfegues, en coves fondes,
el barboteig de les paraules tristes
sortint de boques foses per espermes
suïcidades. I ara el vit desperta
sobtadament, però ja és massa tard
i l'engranatge oscat de la memòria
no t'alçaprema les cordes, titella.

--

Tot sol al llit, la imatge s'esparvera
i el llop del somni molt a poc a poc
muda la veu i rectifica el sexe,
es torna fràgil princesa de conte,
antiguitat que ara es demostra núbil,
poncella intacta de corbes suaus
i trau obert, golafre, apetitós.
I enmig del somni els ditets, desvetllats,
van cuixa avall i a les palpentes busquen
la branca prima que ara és un gegant.
I amb frenesí fressegen, dues mans,
mentre també pica de mans el somni,
felicitant-se de l'esperma blanca
que regalima per les cames dòcils.

--

S'obren els ulls, frenètics, temorosos
de lleis i dogmes intangibles, fràgils
com el fullam desprès pel vent dels arbres
innocentíssims d'una infància inerme.
S'obren els ulls i les cames, i el vit,
quiti de traves, s'enlaira, arriscat,
apilotant tots els grumolls de sang
que, dissoluts, enfilen una verga
enfurismada cap al trau obert
de la noieta blava, de somriure
trist, penedit, que obre les cames, tanca
els ulls errívols i es llança a l'abís
impetuós del somni, mentre fora
del llit groller els murs, covards, fressegen.

--

Es perdran salms de silenci
i podrem tornar a la casa
desertada. Aviat
l'heura esfondrarà aquests murs
tan esgotats per l'espera.
I caldrà que preguntem
on diastre és la sortida.
Haurem fet atots i encara
mancarem d'aire i d'espai.
Mireu enlaire:
només veureu
l'astúcia de l'atzar.

--

De Troia-cavall surt cargol
i cambrer -el negre cambrer-,
un procés que es transmuta en ball,
la corda, el vas, el vi i la vida
-així tal qual tu veus: ¿te'l beus?-,
gris quadrat trist de quarantena,
i faig la sina com un buit
de dos cercles i el punt al mig,
enmig de la vida barata,
la vida que mana.

--

Compta les ones del mar,
la noia, d'esquena al moll,
i jo compto les arrugues
que li dibuixen el tors.
Compta pedres i llaguts,
la noia, d'esquena a l'euga,
i jo compto els plecs de l'aire
pentinant la cabellera.
Compta núvols i confits,
la noia, d'esquena al son,
i jo compto les vegades
que m'ha mirat de debò.

--

Cafè al matí, l'ordinador portàtil,
pinta, condó, diari, greix, travessa,
clenxa a la calba, secretària druda,
i feina al tors, esquella, esquís i baca.
I l'odi, mandra arreu arreu del mapa,
menjar d'un tast, antiàcids, la sesta,
murri amb dos ous ferrats als pits de marbre.
Mor el capat al camp clos de l'eixample.

--

Prenyat de dol i amb grisa veu mofeta,
m'enfonso església endins. M'assec, curull
d'orgull, a prop d'un pobre i d'un cop d'ull
em firo el món amb vidres d'opereta.
Amb posat calm m'apropo a l'estafeta,
marco el compàs del noi amb coca al nas,
sento la noia amb sexe d'escarràs
i el trist cantar del bípede a la meta.
El capellà entafora el blanc pandero
dins goles negres amb becs matafrares
que mengen pans com qui veu el torero
amb la muleta, el brau, fer-ne un llibert.
Cuitat, m'allunyo de correus: les cares
dels segells són dianes al desert.

--

Entro en la dutxa i l'aigua m'espavila;
un mar rabent -com pluja d'artifici-
em lliga el cap, el coll, el pit i enfila,
cames avall, el tors fins l'orifici.
Pel davant l'aigua m'obre la pupil×la;
pel darrere el raig d'or fa el seu ofici:
arriba a l'ham penjant -cuc de goril×la-
i enlaira l'eina amb sang per fer fornici.
Però a l'entorn només hi veig rajola,
el sostre brut i un baf pudent que cega:
la solitud del nàufrag a garjola.
¡Quin noble invent!, rumio amb mà tacada
mentre aigua i llet -el xuclador gemega-
clavegueres avall peten xerrada.

--

Després de tants sonets escrits amb ànsia
de fer del mort podrit i corcadura,
he pres l'avés de veure consonància
en vida i temps: ¡atots a l'aventura!
Cavaller de paraula i militància
-informe l'ham, deforme l'estructura-,
m'ha pres verí -giravolt de la infància-
fent crim de lesa llengua de cultura.
He anat pels fils, provant la curvatura
d'espais florals i regnes de baixura.
I ara em fa por que l'ésser i la ignorància
travessin l'erm d'un cervell amb malura.

--

Serà com ara:
bosses, papers, sabates, roba
pertot arreu
i la maleta, encara buida,
damunt del llit.
Serà com ara:
somnis, amics, l'amor, els llibres,
tot a mig fer.
I faltaran només minuts
per la sortida.

--

Vénen cada matí les formes i la llum
i cada nit vénen més formes i la fosca,
i tot fuig en la nit i fuig tot en ple dia
amb la proclama silenciosa que l'excés
dels mesos, les setmanes i l'abans i l'ara
ens ha estat atorgat, mercè d'un rei magnànim
i terrible. Que tot ens serà pres.

--

En el gran buit que pesa sobre les nostres mans,
en els ulls plens de somnis dels vells i dels infants,
en el rastre, en el bosc, de l'animal més lliure.

--

Què són, les tardes?
¿El parc o la basarda,
el sol entre el roser,
l'espina o el moment
de desclavar-la?
Que són, aprens, i algun
dels jocs que fa la llum
en traspassar-les.

--

Ells dos, la paret, el taladre,
la broca, la pols, el forat,
un vis esclatant dins el tac,
més pols i l'anella del quadre.
Les mans, les ulleres i el nas
són tot pols petita, vermella,
que els asseca el cor: la parella
sempre el penja recte, el fracàs.

--

L'infant ha pres paper i els llapis de colors,
es mira el blanc ple d'ombres del tall de la cortina
i pinta, llengua al llavi, bastons i més bastons
fins que l'alè d'un àngel alça la roba fina:
darrere de la tela hi ha vidre, i un balcó,
i cases i més cases, i el cel, i la farina
d'uns núvols que contenen l'esclat de la blavor.
Com es dibuixa, allò? ¿Quin estoig té el color
del sol quan apareix i balla a la vitrina?
S'asseu damunt dels llapis i mira, mira, mira.

--

El verd del vent entre les fulles,
l'ombra de l'hora a la paret,
el gest que fa mentre es despulla
i l'aire que ens envolta, net
de paraules com una treva:
el món és ple de coses meves.

--

Buit, que l'hivern és cru,
busca en l'espera
grans de raïms, la llum
de les cireres.
Ara mateix l'olor
del fons és freda,
talment un cor amb por.
Però batega.

--

Jo no sé què té la neu
fet d'espera, de promesa,
floc de roba del meu Déu
adormit en l'escomesa
d'un demà no fonedís.
Adormit i tan feliç.

--

Falcats els peus amb flocs ardits d'empremtes
capbusso llacs de llum en mars perennes
de solitud. He fet viatge als plecs
porucs d'un temps encistellat, d'esquerp
parlar i buit de barques. Les ferides
se m'han obert en prendre el rem. Felines
llunes, caçant les serps del meu camí,
m'han dit: «On vas? Qui creus? ¿Per quin mesquí
tribut fas ús de claus als panys? ¿Quin salze
et serva el plor? ¿Quin privilegi et salva
de tanta por?». Les ones són els llargs
colls de la serp. La lluna estreny els llacs
entre els malucs. Jo sóc el tall ferotge
d'un rem ferint onades sens resposta
als mars del vent. Com un rellotge boig
llegeixo el temps a l'inrevés dels mots.

--

De terra estant veig ploure sobre el mar
esplèndida bellesa de l'inútil
que lluny es fon amb els colors del cel.

--

Com el vedell que s'alça en l'assemblea
i d'un bruel febril, febrós i exacte
s'adreça als vells i els ofereix un pacte
de brau a brau, banyuts i sens lliurea:
«Sí com lo taur que allunyen de l'aldea
tempta el desert i en serva el fruit intacte,
hem de munyir els nous signes amb nou tacte
per heure'n llet que creixi amb la marea»,
així entengueu el sàbat de les fades
amb què m'atrec al circ de les petjades
la llibertat que em venç i m'anorrea
per temptar el mot, fonyar-ne les onades
i, combatent al front d'estirps alades,
salpar al desert amb vent a la cangrea.

--

A contrapèl del seny i del possible,
penetro els mots que em són l'únic paisatge.
Em giro els ulls per destrenar la imatge
del calabós on tempto el mortal triple.
¿És més desert l'esglai del fet tangible,
la sequedat d'asfalt, el tosc miratge,
que el nostre intent d'anàlisi sens gatge,
l'estrall del mot convers de l'insensible?
Duc enllunats els rulls de lluna plena
d'on neix el brull i el tel de la serena
que bruny els mots desèrtics. Com un fible,
la fe silent del pleniluni mena
pel rost del verb al mot blegacadena:
llum al desert i sal indefugible.

--

L'infant mig nu que un peix pescà amb canyeta
«Sóc pescador!» cridava al vent, com foll.
Tot teclejant els clàssics, fent soroll,
va fer del rock emblema de carpeta.
Quan lluna al cel li feia la rateta
va decidir viure en llunàtic doll.
Quan descobrí en el vers discrus sens boll
va picar l'ham ambigu del poeta.
Aquell que fou de tants possibles l'eix
és ara aquest escèptic d'ell mateix
i convençut d'un món tan ple de signe.
Aquell, si em vol i em lliga, el bandiré
i en servaré la brasa o bé l'esquer.
Des del present, capbusso un coll de cigne.

--

Com el pilot fulleja el dietari
cercant un rumb al vol que ell sol comanda
i no llegeix pels núvols ni en la randa
de l'horitzó cap signe del llunari,
com l'embriac que als llimbs del seu desvari
d'un brusc rampell clarivident s'abranda,
fa cua al mot, al món demana tanda,
i amb urc escriu un nou diccionari,
així mateix m'embranco jo en la idea
buscant al mot un fonament de roca
on bastir llar, on esmolar la broca
que amago als ulls, on créixer amb la marea,
on del present esbullar al vent la troca
i el propi pas reprendre a la volea.

--

Ara em convé tancar tancar d'un cop la porta
de l'atzucac, saltar el mur del recel,
cercar al desert, seguint un pas rebel,
el rastre expert d'amics de vida estorta.
Convé vestir tots els colors que em porta
la pluja lleu que em priva de tot vel
i alat, amb mots per plomes, plantar el cel
damunt l'asfalt de la ciutat somorta.
Convé saber que som al ball més lliure
i, d'esma, dir les veritats com dards
trencant la faç dels lloscs miralls del viure
i, en pressentir del vent cançó i fatiga,
convé assistir al convit de noves arts.
La llibertat és l'únic que m'obliga.

--

Són uns tafurs que es calen el barret
just sobre els ulls. S'amaguen a redós
del tremp adust; retrat del mafiós.
Del llavi, sec, els penja un cigarret.
Són gàngsters durs de clans enemistats
que dins el fum de cambres sense llum
barallen mots i aposten, al perfum
del joc i el risc, raó i desig, trucats.
¿Descobriran les trampes que s'han fet
o seguiran, moguts per fosc ressorts,
fins a arribar al final del seu vell plet:
«Tot jugador té un pòquer d'as escrit»,
i es cosiran a trets? I, d'entre els morts,
qui serà el cap del bàndol redimit?

--

Per fi la nit s'ha desentès de pautes,
de pactes d'or i d'ordre enterbolit.
Han degotat dels marges del sentit
estols de crits i estels de flames cautes.
Cauran els ponts empesos per riuades
i, sota el vent que escombra el capaltard,
lluna de dol estimarà el seu bard
i afinarà el somrís contra les grades.
¿No sents als dits el bat de la mar grossa
i com al blanc de l'ungla cou la sal?
No sents als ulls llampecs sense requesta?
A platja un cec ven llum a preu de crossa.
No sents com ploc damunt l'antic sorral?
Esmola el rem: reneixo amb la tempesta.

--

Músics, teló! Un focus alça el sol i fa la nit
dintre l'escena del poema.
Blanc, el poeta avança resplendent,
comença amb molt aplom
i s'entrebanca en recitar un vers massa llarg, vol desfer el nus i s'embarbussa i cau
per l'extrem dret.
Tot sembla absent, com un avorriment.
Amb peus de plom entra el lector, atent al cruiximent
de cada fina taula sota els passos indecisos.
S'arrisca: Clas! Clas! Dóna ordre als músics que s'engeguen,
enfila passos de claqué
i s'apropia al ritme cada vers
d'un món poètic i petit,
amb sol fingit, amb horitzons de drap
rere un espai servat, commòs, limitadíssim.

--

Abans de tenir pressa, abans d'inventar l'hora,
abans dels dinosaures, de Tarzan, dels darwinistes,
abans dels metros, dels llaguts i dels trineus,
abans del mar, conqueridor sense cronistes,
i dels estels parant la taula dels desficis,
abans dels savis, les presons i els coliseus
i tota terra d'artificis,
quan tot era un mantell de buit molt fi
i el negre un sol color sense cap vora,
aquest dolor d'infant que plora
ja era aquí.

--

Mira'm el cos, com un paisatge.
Un desert sense brisa, un roquissar bullent
i un voltor que s'enfila i que es fon dins de l'astre.
O un tuc nevat on molta boira
cobreix de blanc l'esmorteït tronar de cada allau.
O una plana birmana dessota el cel ennegrit
per l'alè dens dels búfals que estiren dels homes
arrossar endins, i pagodes que apunten l'immens,
i la trena dels rius dintre els llavis.
Ja vénen: helicòpters brunzents d'esquerra a dreta,
un rodolar d'esclats trenca la línia de l'horitzó.
Olor de por i fressa de sang a les trinxeres,
la metralla que escampa la vida a sanglots
dintre un temple esventrat
i les bombes que esborren el pes del silenci.
No en resta res: la llum es filtra dins la pols
que es posa lentament damunt de l'erm.
Cap vòmit, cap soroll. Cap violència.
Tot és vençut:
l'amor s'estén damunt la terra.

--

No vinc d'enlloc. No vull origen altre
que el que m'envia enllà en el nostre amor,
l'impuls de la memòria esclatada,
dels mots, dansaires en els llavis,
dels ulls que són el nostre món
i del teu cos donant-me vida.
Surto a saber l'excés dels horitzons,
l'excés de tu, poblant cels i planures,
l'ignot que ens desafia -la incerta plenitud-,
els homes i el dolor i el bram de la mar alta.
D'una dona la fe? Vinc d'on m'estimes.

--

I les cases cauran. Poc abans, als balcons,
les mestresses hauran desestès la bugada,
aquest cop cap enfora; llençols, bruses, pijames,
no seran recollits; deixaran que, lleus, planin,
voleiant pel carrer en un últim adéu,
fent-se un màgic tapís, clapejant les voreres.
En sec, cauran les cases. I el que hi hagi al darrere.
I el teatre sencer. Cremarem les disfresses
i entre el roig de les flames un cel brut i plorós
s'ajaurà pels carrers.
Els amics fugiran. Els amics i les llàgrimes
i tants ulls que han sabut desvetllar-me tants anys
quan la vida es llançava pels espadats del somni.
Restaré aquí tot sol,
amb els dits recremats de petons i paisatges,
amb no res tret del nom i del lliure estimar-te.

--

Com si la soledat dels homes i del temple
tingués mai un demà de festa i d'harmonia,
com si aquest ploviscó que creix fos un diluvi
que s'insinua amb por,
com una veu que ens vol rebuig i escàndol,
arriba l'àngel del saqueig,
rabent, ales de foc que inflamen tot amb fúria,
revela l'ànima dels llibres,
fendeix l'espai ferit de grocs i blaus i flames,
crema el desig quan surt dels llavis del desig
i marxa amb so de perles en tempesta
mentre s'ensorra el temple.
Ens resta sols un viu dolor
damunt l'altar de la memòria.

--

La mar que romp és una blanca
creació: Eva i Adam i un paradís
d'arbres d'escuma, serps, l'àngel, l'abís
i un infant que sorgeix de l'onada que es tanca.
Non-non, bellesa, dorm, que et banya
el meu esguard, el meu record, el dol
de mirar com et fons, d'esperar-te el consol:
la mar és una entranya.

--

Veig ballar els murs del mas buit
en 'cabat de ploure
i el cel, amb núvols que passen,
tremola al bassot.
Me s'omplin los nassos d'aire
net, fresc a les galtes.
Està negra de xopeta
la morera gran,
les fulles amples gronxant-se
de l'aigua que aboquen,
com si mogués moltes mans.
Lo jardí dixat,
salvatge, també rebat
arreu gotes soltes
i la saó de la terra
s'alça feta flaire.
Després, amb fang i roderes
i bassots, en bicicleta
amb parafang solt i gossos
que embornen de dins dels horts,
vindrà el camí del canyar
i el riu, ample, entre els àlbers.

--

Passió de vidres trencats amnèsic record de paraules
delit de guerra
Cap riu de metalls roents no desperta aquesta plaça
de silenci cap punyal no ha commogut l'estàtic
on la llosa de pols anul.la tota espina
Llacunes de mercuri placidesa absoluta silenci pla
Buida quietud extrema

--

Em vaig liquar
amb una allau de llum
sobtada i res de mi;
ebri o no, escolto,
ara,
com creix l'escuma
que em prendrà el cos,
abans plom,
ara taca escampada.

--

Responc que no sé mirar
el vent si es presenta
de cara. Responc
que conec ardor i tinc un nus
de flama, perillós.
Pregunto només
si falta molt encara.

--

Jo sé una cala profunda
on habita el vell marí,
el rocam que la circumda
perfuma l'olor de pi.

El pescador solitari
s'asseu damunt el penyal,
i amb ulls de visionari
mira l'aigua del fondal.

En la cala moradenca
l'ombra d'horabaixa creix,
i el cristall només se trenca
si a flor d'aigua surt un peix.

La calor de l'estiuada
és febre de voluptat
sota la pell bronzejada
del pescador ensonyat.

L'atrau l'ona que tremola;
desnua el cos indolent,
i se tira dins la gola
de l'antre fosforescent.

S'espolsa, braceja i xala
amarant-se de frescor...
De sobte, veu en la cala
una estranya lluentor.

És l'escata d'una cua
que la mar torna a engolir;
llavors d'una dona nua
veu el bust alabastrí.

A flor d'aigua el pit rosseja,
se bada el llavi vermell,
i perles de llum goteja
la negror de son cabell.

Ell l'encalça, l'abraona
i besa son llavi humit;
ella un instant s'abandona,
amb el cos mig adormit.

Mes la cua que esgarrapa
es revincla i tiny de sang
el pescador: i s'escapa
la sirena del cos blanc.

Ella és d'una raça morta
la sola que sobreviu;
ella de la xarxa forta
lliberta l'eixam catiu.

Ama el cor de l'aspra timba
on penetren les marors
per la cova que les nimba
de fantàstiques clarors...

Ama, en la quilla suspesa,
encomanar amb les mans
la divina embriaguesa
al vaixell i als tripulants.

Ama l'àngelus que plora
en els ecos de la mar...
Mes se plany des d'aquella hora
que un bes d'home va tastar.

Un desig ardent la fibla,
com al pescador mateix;
i en la còpula impossible
somnia la dona-peix.

—-

Faune mutilat, 
     brollador eixut, 
     jardí desolat 
     de ma joventut... 

     Beneïda l'hora
     que m'ha duit aquí.
La font que no vessa, la font que no plora 
     me fa plorar a mi. 
     Sembla que era ahir
que dins el misteri de l'ombra florida, 
     tombats a la molsa,
passàvem les hores millors de la vida. 
De l'aigua sentíem la música dolça; 
dintre la piscina guaitàvem els peixos, 
collíem poncelles, caçàvem bestioles, 
     i ens fèiem esqueixos
muntant a la branca de les atzeroles. 

     Ningú sap com era 
     que entre l'esponera 
     de l'hort senyorívol, 
     fent-lo més ombrívol,
creixia la rama d'antiga olivera. 
     Arbre centenari,
amorós pontava la soca torçuda, 
     perquè sense ajuda 
     poguéssim pujar-hi.
Al forc de la branca senyora i majora 
penjàvem la corda de l'engronsadora, 
     i, venta qui venta,
folgàvem i rèiem fins que la vesprada 
la llum esvaïa de l'hora roenta, 
     de l'hora encantada. 

     Somni semblaria 
     el temps que ha volat 
     de la vida mia,
sense les ferides que al cor ha deixat; 
sense les ferides que es tornen a obrir 
     quan veig que no vessa
ni canta ni plora la font del jardí.
Trenta anys de ma vida volaren depressa, 
      i encara no manca, 
     penjat a la branca,
un tros de la corda de l'engronsadora, 
     com trista penyora,
 despulla podrida d'un món esbucat... 

Faune mutilat, 
     brollador eixut, 
     jardí desolat 
     de ma joventut.
     
—-

Jo só l'esqueix d'un arbre, esponerós ahir, 
que als segadors feia ombra a l'hora de la sesta; 
mes branques una a una va rompre la tempesta, 
i el llamp fins a la terra ma soca mig-partí. 

Brots de migrades fulles coronen el bocí 
obert i sens entranyes que de la soca resta; 
cremar he vist ma llenya; com fumerol de fesa, 
al cel he vist anar-se'n la millor part de mi. 

I l'amargor de viure xucla ma rel esclava, 
i sent brostar les fulles i sent pujar la saba, 
i m'aida a esperar l'hora de caure un sol de conhort. 

Cada ferida mostra la pèrdua d'una branca: 
sens jo, res parlaria de la meitat que em manca; 
jo visc sols per plànyer lo que de mi s'és mort. 

—-

     ¿Per què de mi et recordes
i a l'arpa d'altre temps les mans allargues,
     i, tot mullant les cordes
     de llàgrimes amargues,
     com pluja d'estels d'or
solquen els rims la fosca de ton cor?

—-

És mon desig que un raig de poesia
il·lumini mes llàgrimes; voldria
trobar al fons de l'ànima quelcom
d'eixa punyent i fonda melodia
     que fa aturar tothom,
perquè en la pietat dels qui passassin
     i el càntic escoltassin,
com a l'entorn del violí qui plora
demanant caritat en nom de Déu,
duràs almenys sobre la terra una hora
la vida de mos fills, que fou tan breu.

—-

La plenitud de vida no comença
ni arriba l'home a sa virilitat
sens que fermenti en l'ànima el llevat
     de l'intima sofrença.
Sia ton cor el ferro espurnejant,
damunt l'enclusa del dolor, sonant.

—-

A mos infants no tornarà la vida
el broll de foc i el ritme dels martells
sobre el metall de l'ànima enrogida;
no em plany de ma dissort; els plany a ells.
     Si a l'espona del llit,
quan se glaçava el cos, quan l'agonia
     els ulls enterbolia
del jove moribund, li haguessin dit
de part de Déu: -"Minyó, ¿te'n vols anar?"
ell, ¿què hauria respost? -"Me dol deixar 
ma família, la terra on nasquí;
és prest; la vida riu; eixa amarganta
copa de fel decanta-la de mi;
jo me somet, ta voluntat és santa;
però si et plau, Senyor, deixa'm aquí"...
No pogué ser; i se tancà la porta
de ma casa, una nit, sens que ell tornàs,
i el duien a romandre al mateix vas
     de sa germana morta.
     
—-

Mes tu deus a la vida ton tribut.
¿No sents la host que se canta a si mateixa
i avança, menyspreant la multitud
dels morts que tomben i els ferits que deixa?

—-

Mai la vegí tan bella com és ara
     la vida d'aquest món,
que d'un encís crudel tota s'amara
per a parlar-me dels que ja no hi són.
     Plorar... També plorava
Jesús davant la tomba de l'amic.
Ran de la fossa com un arbre estic,
     que hi beu tota la saba.
     
—-

Jo vull que l'oli
del fruit amarg, com espremuda oliva,
cremi tot en la llàntia que aureoli
dels dos adolescents la imatge viva.
Si la força del geni m'és estranya,
tan gran com ell s'aixeca mon dolor,
i jo puc llavorar l'alta muntanya
per esculpir-hi un monument d'amor.

—-

Sé d'una vella consirosa
a qui sos fills varen deixar
per la fortuna fabulosa
de l'altra banda de la mar.

Com la grisor d'un ull d'oracle,
mira la fonda solitud
esperant l'hora del miracle
que li retorni el bé perdut.

Com ella guaita la marina,
mon pensament vetla, abocat;
mes la finestra on s'inclina
s'obre davant l'eternitat...

Arriba un jorn que nostra vida
ja no veu res en l'avenir;
mes a l'hivern, rejovenida,
en la dels fills torna a florir.

Tèbia dolcesa els ulls amoixa
de pressentir la tendra mà
que, en acabant l'última angoixa,
piadosament els tancarà.

I de llur vida l'aurèola
ens sembla veure en lo futur,
que nostres cendres agombola
assolellant el vas obscur.

Però si cau llur jovenesa
i se'ns acluca l'ideal,
¡què n'ha de fer  de sa vellesa
l'àrida soca paternal?

Cap a l'abisme que ens espera,
mon pensament amolla el fruit
com el brancam d'una figuera
tota penjada sobre el buit.

Llum de records passa allà enfora,
pluja d'estels en la negror.
No me'n sé anar, no, de la vora
de mon terrible mirador.

Com en el fons d'un vell retaule
llisquen els dos adolescents;
passen, ulls clucs, sense paraula,
com a somnàmbuls somrients.

Passa la flor de l'amor mia;
passen en creu aquelles mans
que ma tendresa cobdícia
per a besar-les com abans.

De la foscor mai explorada
munten alens d'oratge fred
que ma existència amenaçada
fan tremolar com un llumet.

¿Cal defensar la flama incerta
d'aquest llumet feble i morent?
Per a tancar la porta oberta,
¿cal que forcegi contra el vent?

Entri la ratxa que em perfuma
amb la fetor d'un món podrit!
Munti l'oreig que du l'escuma
de les rompents de l'infinit!

—-

Ombra divina, protectora
de l'aliança dels dos móns,
jo torn a tu; mon cor enyora
les oblidades oracions.

Aquí tot parla de l'imperi
a on sojornen els difunts;
aquí batega el gran misteri
que vius i morts escalfa junts.

Sols la fredor d'aquestes lloses
calma la febre de mon front,
davant les úlceres descloses
de l'enclavat en creu d'afront.

Els qui duim l'ànima ferida,
com els captaires afollats,
entre el tumulte de la vida
ens hi trobam desemparats.

Mes en el temple que il.lumina
com un estel la llàntia d'or,
l'eternitat s'hi sent veïna
afalagant el nostre cor.

I els endolats, al peu de l'ara,
sentim els morts més avinent;
i a eixugar el plor de nostra cara
ve la carícia de l'absent.

—-

Amic, teixiu aquesta visió de la infantesa... 
Ja coneixeu la vila d'ombrívols carrerons, 
la rica vall de Sóller, entre serrals estesa, 
on totes les vivendes tenen un hort al fons. 

Era senyor de casa el somni de la sesta; 
la posadera em feia senyal de que emmudís, 
posant-se els dits als llavis; una verdor xalesta 
pel portaló guaitava com auri paradís. 

L'hort m'oferí refugi, capçal la soca blanca 
del taronger; en l'herba em vaig tombar; l'eixam 
d'insectes, com espurnes, brunzia per la tanca, 
i em feia pessigolles al front l'espès herbam. 

Eren les verdes tiges profunda columnada; 
filtrava, ran de terra, l'esguard per allà endins; 
dansaven les corol.les de fulla acarminada, 
 com baiaderes entre pilars esmaragdins. 

Llavores un misteri per mi es va descloure, 
torbant la fonda calma del cor adolescent: 
entrà una jovenesa amb els cabells a lloure 
que un raig de sol feria com nimbe resplendent. 

Amagatall cercava per treure's una pua 
del cos; a totes bandes girà l'ull inquiet; 
s'alçà la falda roja, mostrà la cama nua 
que més amunt tenia una blancor de llet. 

Mon cor, davant la casta nuesa, va suspendre 
son ritme; una calrada bullenta vaig sentir; 
l'esglai que sentiria la bergantella tendra 
que es creia tota sola, si s'adonés de mi! 

I el nin va tornar home... Quin esperit dins una 
espina de figuera de moro va saltar 
a l'abscondit ivori de l'Eva, tan dejuna 
de dar-me el fuit de l'arbre simbòlic a flairar? 

Mai més l'he retrobada; i veig com aquell dia, 
fa quaranta anys, la nina que no em coneix tampoc, 
i el món d'una edat nova, inconscient m'obria, 
incendiant la porta sense percebre el foc. 

Amic, teixiu aquesta visió de la infantesa, 
vos que caceu libèl.lules en la presó del rim, 
prenent-les per les ales amb tanta subtilesa 
que no se perd ni un àtom del matisat polsim.

—-

   El tresor que duus
     en la intel·ligència
     i no en feres ús
     per ta negligència,
     quan l'hora no sia
     d'aprofitar-l'ho
     te serà corcó
     de melancolia.
Si no l'aprofites, duràs a la porta
de l'eternitat la tristor mateixa
de la pobra mare que al morir se'n porta
el pes de l'infant que no ha pogut néixer.

—-

     La nostra amor de pare
torna més gran, ensems que més avara
     d'efusions, a mida
que els nostres fills avancen en la vida.

Jo no sé quina estranya timidesa,
     jo no sé quin pudor,
quan els fills han eixit de la infantesa,
tanca el florir creixent de la tendresa
     en nostre interior.

El fill que s'és fet gran ja no s'adona
de l'esguard paternal, que l'acarona
     silenciosament
com qui s'amaga de l'amor que sent.

I si el perdem, quina dolor tan fonda
vessar sobre son cos inanimat,
com doll, abans ocult, que ara l'inonda,
els besos que de viu no li hem donat!

—-

La porta on he trucat de nit i dia,
     mon pensament atreu.
Com el captaire que en la porteria
     del monestir s'asseu,
jo m'he assegut enfront de l'ombra incerta,
     de cara al mur sagrat,
i és mon viure esperar que em sia oberta
     la porta on he trucat.

--

Hem vist l'infant creuar els carrers de la mort
germà dels nostres fills, buit de jocs i rialles.
Hem vist l'infant creuar el carrer de la mort
mentre alats corses els seus passos retallen.

Cap alba ja no és nova ni cap rosa innocent
i es glaçaran els mots en el vers dels poetes
si oblidem que els infants petgen camins de mort
-raïms mai madurats, quina amarga verema!

No podem cridar junts contra el crim i la sang
però a la cova profunda on els records s'amaguen
viuran sempre aquests ulls que la por ha entelat
i tenyiran de dol les alegres imatges.

—-

No sé jugar amb màscares, amics.
Estimo massa les paraules nostres
de molts llavis de cendra, crit i flama. 
No em serveixen per fer-ne hàbil disfressa
d'uns pocs pensaments clars
ni per bastir-me, en arbres de misteri,
nius de somnis remots. A la cruïlla
dels camins de la nit, la veu ressona: 
hem escollit, en l'espera de l'alba
els dards de la veritat, o un dur silenci.

—-

Fa trenta anys que et devem uns mots de comiat,
branques de llor veïnes dels teus ossos.

Escolta: mai ningú no m'ha dit res
de tu, ni si morires
entre vent desfermat, si et besà el sol
el cos romput, més compassiu que els homes
o et mossegaren dents d'una alba freda
amb aigualers de plors.
Però una antiga veu dins meu murmura:
sempre és gelada l'alba de la mort,
el sol s'avergonyeix quan cacen l'home
i fuig davant de l'odi mesurat.
Sé tan sols que caigueres
descalç damunt la terra que estimaves
al mur tacat de morts no decidides
per la filosa de les tres germanes.
Dintre la llarga nit d'esvanits somnis
eres un nom, eres una abatuda
fidelitat.

Amb el lli blanc de la llengua que estimen
els meus llavis de carn i els teus de cendra
ara et teixeixo aquest petit sudari
i amb un bri d'esperança
per entre els fils de l'amarga elegia
la meva sang et diu: adéu, germà.

—-

T'he despertat: tenies
la cara plena
de sol, i tant
 llum sobre la llum closa
dels teus ulls! Jo mirava
les palpitants parpelles
com l'ombra d'una vela
sobre el mar, o com l'ala
d'un ocell entre roses.

—-

Quan dits d'alba trauran estranys vels del seu rostre, estols
de mots nous naixeran. Per cingleres de llavis les síl•labes
trescaran com els ràpids isards.
Vell jardí tant de temps emmurat entre tanques,
a milers els penjolls d'unes noves, vermelles cireres
dringaran tot just nades i sé que les mans
que s'hi allarguin mai més no seran decebudes.

No em pregunteu si ho veurem, ans amb mi celebreu-ho
per endavant. Us ho dic amb frisança
i alabastre de vol que m'espolsa
aquest pòsit d'antiga tristesa a les ales.

—-

No he donat a cap altre les claus d'aquest tresor
que mai no ha estat ben meu, ni en altres braços
he escampat els pocs dons amb què et rebia.
Te'n vas anar amb passes tan subtils
i tan sense remor vas oblidar-me
que el qui vingué després el teu rostre va prendre
com el vell déu la nit que engendrà Heracles
amb figura robada i els seus besos ardents.
Només molt fugaçment una altra fesomia
d'ulls no tan clars i somriure més fàcil
vaig veure al rostre que em semblava el teu,
i tant vaig enyorar-te com enyoren la nit
els jardins fatigats de massa resplendor.
Com tu sense brogit, sé que ara torno a tu,
amant antic, isard d'altes carenes:
en tots a tu et cercava, innocent infidel.

—-

Va començar a l'ombra de plàtans i til·lers
ciutadans, i al vell  claustre que enjoiaven  cireres
un cop l'any, i ginesta.
                                     Durava encara quan,
campaneta de plata, la veu clara dels néts
ens abocava a doll l'aigua de la infantesa
als càntirs del record, i la tendresa nova
amb frescor de rosada pellava les ferides
del temps.
                Encara dura, com una melodia
trobada en vells papers, i no sencera,
adaptada amb esforç, perquè no es perdi
     Per a veu i record. 
     
—-

Rossinyol, peitt poeta,
potser sense adornar-me'n, de tu he après
aquests silencis llargs
mentre bat tan de ple el sol de la vida.

Potser, sense adonar-me'n, això he après
de la teva paciència emboscada
entre branques fulloses:
l'espera d'una fràgil quietud
on els mots troben el seu fil de plata
el germà fosc del teu cant resplendent.

—-

Penso en el meu germà, el poeta grec
sempre enyorós de les ribes de Jònia.

La nostra Esmirna té antics noms bellíssims:
el Rosselló, Marcèvol, Vallespir...
El temos muda els colors en el seu rostre
i al seu cos tendre i aspre, amb roses blanques
al Canigó blavís.
                          Els vencedors
no el pogueren abatre, ni bastiren
alts minarets. Va calmar el seu orgull
enterrar les paraules dels infants
amb capes de menyspreu i de calç viva
i enfosquir els noms antics de cada cim.

Té límits fluctuants, la nostra Jònia,
transparents tanques de mal destriar,
penetrants, de ponent i de migdia.
Ara mateix que enraono amb vosaltres
tinc por d'entrar, sense voler, a Esmirna.

--

De res no ens val l'enyor o la complanta,
ni el toc de displicent malenconia
que ens posem per jersei o per corbata
quan sortim al carrer. Tenim a penes
el que tenim i prou: l'espai d'història
concreta que ens pertoca, i un minúscul
territori per viure-la. Posem-nos
dempeus altra vegada i que se senti
la veu de tots solemnement i clara.
Cridem qui som i que tothom ho escolti.
I en acabat, que cadascú es vesteixi
com bonament li plagui, i via fora!,
que tot està per fer i tot és possible.

--

És quan dormo que hi veig clar
Foll d'una dolça metzina,
Amb perles a cada mà
Visc al cor d'una petxina,
Só la font del comellar
I el jaç de la salvatgina,
-O la lluna que s'afina
En morir carena enllà.
És quan dormo que hi veig clar
Foll d'una dolça metzina.

--

Oh!, que cansat estic de la meva
covarda, vella, tan salvatge terra,
i com m'agradaria d'allunyar-me'n,
nord enllà,
on diuen que la gent és neta,
i noble, culta, rica, lliure,
desvetllada i feliç.
Però no he de seguir mai el meu somni,
i em quedaré aquí fins a la mort,
car sóc també molt covard i salvatge,
i estimo a més amb un
desesperat dolor
aquesta meva pobra,
bruta, trista, dissortada pàtria.

--

A l'atzar agraeixo tres dons:
haver nascut dona,
de classe baixa i nació oprimida.
I el tèrbol atzur de ser tres voltes rebel.

--

I el vell, que el magall empunya,
diu tot d'una al nin que plora:
-Lo seu crim dels bons l'allunya,
fou traïdor a Catalunya.
-A on l'enterrem? -A fora.
Al fossar de les moreres
no s'hi enterra cap traïdor;
fins perdent nostres banderes
serà l'urna de l'honor.

--

No hi havia a València dos amants com nosaltres.
Feroçment ens amàvem del matí a la nit.
Tot ho recorde mentre vas estenent la roba.
Han passat anys, molt anys; han passat moltes coses.
De sobte encara em pren aquell vent o l'amor
i rodolem per terra entre abraços i besos.
No comprenem l'amor com un costum amable,
com un costum pacífic de compliment i teles.

--

Res no és mesquí
ni cap hora és isarda,
ni és fosca la ventura de la nit.
I la rosada és clara
que el sol surt i s'ullprèn
i té delit del bany:
que s'emmiralla el llit de tota cosa feta.
Res no és mesquí,
i tot ric com el vi i la galta colrada.
I l'onada del mar sempre riu,
Primavera d'hivern - Primavera d'istiu.
I tot és Primavera:
i tota fulla verda eternament.

--

Una nit de lluna plena
tramuntàrem la carena,
lentament, sense dir re ...
Si la lluna feia el ple
també el féu la nostra pena.
L'estimada m'acompanya
de pell bruna i aire greu
(com una Mare de Déu
que han trobat a la muntanya).
Perquè ens perdoni la guerra,
que l'ensagna, que l'esguerra,
abans de passar la ratlla,
m'ajec i beso la terra
i l'acarono amb l'espatlla.

--

Molt he estimat i molt estimo encara.
Ho dic content i fins un poc sorprès
de tant d'amor que tot ho clarifica.
Molt he estimat i estimaré molt més
sense cap llei de mirament ni traves
que m'escatimin el fondo plaer
que molta gent dirà incomprensible.
Ho dic content: molt he estimat i molt
he d'estimar. Vull que tothom ho sàpiga.

--

Si en saps el pler no estalviïs el bes
que el goig d'amar no comporta mesura.
Deixa't besar, i tu besa després
que és sempre als llavis que l'amor perdura.
No besis, no, com l'esclau i el creient,
mes com vianant a la font regalada.
Deixa't besar -sacrifici fervent-
com més roent més fidel la besada.